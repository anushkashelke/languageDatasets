sports,ഹർദ്ദീക് പാണ്ഡ്യയുടെയും കേദാർ ജാദവിന്റെയും അഭാവത്തിൽ ബാറ്റിംഗ് ഓർഡറിൽ ഏഴാമത് ഇറങ്ങാനുള്ള ഒരേയൊരു ഓൾ റൌണ്ടറാണ് ക്രുനാൽ പാണ്ഡ്യ . ഓസീസിനെപോലൊരു ടീമിനെതിരെ ഒരു ബാറ്റ്സ്മാനെ കുറച്ചു അഞ്ച് ബൌളർമാരുമായി ഇന്ത്യ ഇറങ്ങാനുള്ള സാധ്യത കുറവാണ് . അതിനാൽ ഒരു മത്സരത്തിലെ മോശം പ്രകടനത്തിന്റെ പേരിൽ ക്രുനാലിനെ ഒഴിവാക്കിയേക്കില്ലെന്നാണ് സൂചന . എന്നാൽ ഇടം കൈയൻ പേസർ ഖലീൽ അഹമ്മദിനെ അന്തിമ ഇലവനിൽ നിന്നൊഴിവാക്കാനുള്ള സാധ്യതയുണ്ട് . തന്റെ ആദ്യ പന്തിൽ തന്നെ വിക്കറ്റ് വീഴ്ത്തിയെങ്കിലും മൂന്നോവറിൽ 42 റൺസ് വഴങ്ങിയ ഖലീൽ ഒരു അനായാസ ക്യാച്ച് കൈവിടുകയും ചെയ്തിരുന്നു . ലെഗ് സൈഡിൽ ഓസീസ് ബാറ്റ്സ്മാൻമാർ കരുത്തരാണെന്നതും ഖലീലിന്റെ ഓവർ ദ് വിക്കറ്റ് ബൌളിംഗ് ഓസീസ് ബാറ്റ്സ്മാൻമാർ ഷഫിൾ ചെയ്ത് ലെഗ് സൈഡിൽ കളിക്കുന്നുവെന്നതും ഖലീലിനെ ഒഴിവാക്കാനുള്ള സാധ്യത കൂട്ടുന്നു . ഖലീലിന് പകരം ലെഗ് സ്പിന്നർ യുസ്വേന്ദ്ര ചാഹലിനെ ഇന്ത്യ അന്തിമ ഇലവനിൽ കളിപ്പിച്ചേക്കും . മെൽബണിലെ വലിയ ഗ്രൌണ്ടിൽ സ്പിന്നർമാർക്കെതിരെ വലിയ ഷോട്ടുകൾ കളിച്ചാലും ക്യാച്ചിനുള്ള സാധ്യത കൂടുതലാണെന്നതാണ് ഇതിനുള്ള കാരണം . ആദ്യ ട്വന്റി - 20യിൽ ഓസീസ് ലെഗ് സ്പിന്നർ ആദം സാംപ ഇന്ത്യയെ കുഴക്കിയതും ചാഹലിന്റെ സാധ്യത കൂട്ടുന്നു . ചാഹൽ കളിച്ചില്ലെങ്കിൽ ഖലീലിന് പകരം പേസും ബൌൺസുമുള്ള വിക്കറ്റിൽ ഉമേഷ് യാദവിനെ കളിപ്പിക്കാനുള്ള സാധ്യതയും നിലനിൽക്കുന്നു .
entertainment,"മോഹൻലാൽ ടൈറ്റിൽ റോളിലെത്തുന്ന വി എ ശ്രീകുമാർ മേനോൻ ചിത്രം ഒടിയൻ തീയേറ്ററുകളിലെത്താൻ ഇനി ഒൻപത് ദിനങ്ങൾ മാത്രം . ഒരു മലയാളചിത്രത്തിനും ഇതേവരെ ലഭിക്കാത്ത തരത്തിലുള്ള വമ്പൻ റിലീസിനാണ് നിർമ്മാതാക്കൾ ഒരുങ്ങുന്നത് . ഫ്രാൻസ് , ഉക്രെയ്ൻ തുടങ്ങി ഇന്നേവരെ ഒരു മലയാള ചിത്രവും ആദ്യദിനം റിലീസ് ചെയ്യാത്ത നിരവധി രാജ്യങ്ങളിൽ ഒടിയൻ ഡിസംബർ 14ന് പ്രദർശനത്തിനെത്തും . ചിത്രത്തിൻറെ ആഗോളതലത്തിലുള്ള സ്ക്രീൻ കൌണ്ട് കേട്ടാൽ ഞെട്ടും . ലോകമാകമാനം 3500 തീയേറ്ററുകളിലാവും ചിത്രം റിലീസ് ചെയ്യുകയെന്ന് സംവിധായകൻ ശ്രീകുമാർ മേനോൻ ഏഷ്യാനെറ്റ് ന്യൂസ് ഓൺലൈനിനോട് പറഞ്ഞു . ഏറ്റവും വലിയ റിലീസിംഗ് ലഭിക്കുന്ന മലയാളചിത്രമാണ് ഒടിയനെന്നും ഒരു പക്ഷേ സൌത്ത് ഇന്ത്യയിലെതന്നെ ഏറ്റവും വലിയ റിലീസുകളിലൊന്നായിരിക്കും ചിത്രത്തിൻറേതെന്നും ശ്രീകുമാർ മേനോൻ പറയുന്നു . ' ഒടിയൻറെ ആഗോള സ്ക്രീൻ കൌണ്ട് മൂവായിരത്തി അഞ്ഞൂറോളം വരും . ഫ്രാൻസ് , അയർലൻറ് , ഇംഗ്ലണ്ട് , ഓസ്ട്രേലിയ , ജപ്പാൻ , ഉക്രെയ്ൻ , ലാത്വിയ എന്നിവിടങ്ങളിലൊക്കെ റിലീസ് ഉണ്ട് . എന്നാൽ കേരളത്തിൽ എത്ര തീയേറ്ററുകൾ ഉണ്ടാവുമെന്ന് അന്തിമതീരുമാനം എടുത്തിട്ടില്ല . എല്ലാ തീയേറ്ററുകാർക്കും ഇപ്പോൾ ഒടിയൻ വേണം . ഇന്ത്യയിലെ എല്ലാ നഗരങ്ങളിലും റിലീസ് ഉണ്ട് . മുൻപ് മുംബൈ , ചെന്നൈ , ബംഗളൂരു തുടങ്ങിയ പ്രധാന നഗരങ്ങളിൽ മാത്രമായിരുന്നല്ലോ മലയാള ചിത്രങ്ങൾ എത്തിയിരുന്നത് . മലയാളസിനിമയുടെ അതിരുകൾ ഭേദിക്കാനുള്ള ശ്രമമാണ് ഒടിയനിലൂടെ നടത്തുന്നത് ' , ശ്രീകുമാർ മേനോൻ പറഞ്ഞവസാനിപ്പിക്കുന്നു . അതേസമയം ചിത്രത്തിൻറെ സെൻസറിംഗ് ഇന്ന് നടക്കും . അതിന് ശേഷമാവും കേരളത്തിലെ റിലീസിംഗ് സെൻററുകളുടെ എണ്ണത്തിൽ തീരുമാനമാവുക . പരസ്യചിത്ര സംവിധായകൻ ശ്രീകുമാർ മേനോൻ ആദ്യമായി സംവിധാനം ചെയ്യുന്ന സിനിമയിൽ മഞ്ജു വാര്യരാണ് നായിക . ദേശീയ അവാർഡ് ജേതാവ് ഹരികൃഷ്ണന്റേതാണ് തിരക്കഥ . പുലിമുരുകൻ ഉൾപ്പെടെയുള്ള ചിത്രങ്ങൾക്ക് ഛായാഗ്രഹണം നിർവ്വഹിച്ച ഷാജികുമാറിന്റേതാണ് ക്യാമറ . റഫീഖ് അഹമ്മദിന്റെ വരികൾക്ക് എം . ജയചന്ദ്രൻ സംഗീതം പകരുന്നു . പുലിമുരുകനിലൂടെ മലയാളി സിനിമാപ്രേമിയെ ഞെട്ടിച്ച പീറ്റർ ഹെയ്നാണ് ചിത്രത്തിന്റെ സംഘട്ടനസംവിധാനം നിർവ്വഹിക്കുന്നത് ."
business,"രാജ്യത്ത് 2017 ജൂലൈയിൽ പ്രാബല്യത്തിൽ വന്ന ചരക്കുസേവന നികുതി ഇന്ത്യൻ സമ്പദ് വ്യവസ്ഥയിൽ വലിയ മാറ്റങ്ങളാണ് വരുത്തിയത് . നേരിട്ടുള്ള നികുതികളിൽ നിന്ന് ഇൻഡയറക്ട് ടാക്സ് എന്ന രീതിയിലേയ്ക്ക് മാറിയെന്നതാണ് ജിഎസ്ടി പ്രാബല്യത്തിൽ വന്നതോടെ ഇന്ത്യൻ സമ്പദ് വ്യവസ്ഥയിലുണ്ടായ മാറ്റങ്ങൾ . ജിഎസ്ടി രാജ്യത്ത് പ്രാബല്യത്തിൽ വരാനിരിക്കെ കഴിഞ്ഞ ബജറ്റിൽ ഡയറക്ട് ടാക്സ് ഏർപ്പെടുത്താനുള്ള പ്രമേയങ്ങൾ ധനകാര്യമന്ത്രി അരുൺ ജെയ്റ്റ്ലി നിർത്തിവക്കുകയായിരുന്നു . ഡയറക്ട് ടാക്സുകൾ , കസ്റ്റംസ് തീരുവകൾ , ലെവി എന്നിവയ്ക്ക് മാറ്റിവയ്ക്കേണ്ട തുകയ്ക്ക് അനുസൃതമായിട്ടായിരിക്കും പുതിയ ബജറ്റ് തയ്യാറാക്കുക . അടുത്ത ബജറ്റിൽ ജനങ്ങൾ കാത്തിരിക്കുന്നത് ആദായനികുതി സംബന്ധിച്ച് വരാനിരിക്കുന്ന മാറ്റങ്ങൾക്ക് വേണ്ടിയാണ് . റോഡരികിലെ ബീഡി വിൽപ്പനക്കാരൻ മുതൽ ആഭരണം വാങ്ങുന്ന മധ്യവർഗ്ഗ കുടുംബങ്ങളിലെ വീട്ടമ്മമാർ വരെ ആകാംക്ഷയോടെ ഉറ്റുനോക്കുന്നതായിരിക്കും വരാനിരിക്കുന്ന ധനകാര്യബജറ്റ് . വിലകുറയുന്നതും കൂടുന്നതുമായ വസ്തുുക്കളെക്കുറിച്ചുള്ള വിവരങ്ങളായിരിക്കും പൊതുജനങ്ങളെ പ്രധാനമായും ബജറ്റിലേയ്ക്ക് ആകർഷിക്കുന്ന ഘടകം . ജിഎസ്ടി പ്രാബല്യത്തിൽ വന്നതോടെ പാവപ്പെട്ടവർക്കും പണക്കാർക്കും വിദ്യാർഥികൾക്കും പ്രൊഫഷണലുകൾക്കും എന്ന് തുടങ്ങി എല്ലാവരിലും അനന്തര ഫലം പ്രകടമാകുന്നതായിരിക്കും വരാനിരിക്കുന്ന ബജറ്റ് . ജിഎസ്ടി പ്രാബല്യത്തിൽ വന്നതിന് ശേഷമു്ള ആദ്യ ബജറ്റെന്ന രീതിയിൽ വൻ പ്രതീക്ഷയോടെയാണ് ഇന്ത്യയിലെ വ്യാപാരികളുൾപ്പെടെയുള്ളവർ ബജറ്റിനെ ഉറ്റുനോക്കുന്നത് . സ്വാതന്ത്ര്യാനന്ത ഇന്ത്യയിൽ ഉണ്ടായ നിർണായക പ്രഖ്യാപനമാണ് 2016 ജുലൈ ഒന്നിന് അർധരാത്രി പ്രാബല്യത്തിൽ വന്ന ചരക്കുസേവന നികുതി . നേരത്തെയുണ്ടായിരുന്ന നികുതി സമ്പ്രദായത്തെ പൊളിച്ചെഴുതിയ ജിഎസ്ടി നിരവധി നികുതികൾക്ക് പകരമായി ജിഎസ്ടി , എസ്ജിഎസ്ടി എന്നിങ്ങനെയുള്ള നികുതികൾ പ്രാബല്യത്തിൽ വരികയും ചെയ്തുു . ജിഎസ്ടി പ്രാബല്യത്തിൽ വന്നതോടെ ചെക്ക് പോസ്റ്റുകൾ വഴിയുള്ള നികുതി പിരിവിനും അന്ത്യമായിരുന്നു . വിൽപ്പന , ട്രാൻസ്ഫർ , സാധനങ്ങൾ പർച്ചേസ് ചെയ്യൽ , ലീസ് , ഉൽപ്പന്നങ്ങളുടെ ഇറക്കുമതി , കയറ്റുമതി എന്നിവയ്ക്കും ജിഎസ്ടി ബാധകമായി വരികയും ചെയ്തുു ."
sports,"ഓസ്ട്രേലിയക്കെതിരായ ഏകദിന പരമ്പര ന്യൂസിലൻഡ് പര്യടനം ഓസ്ട്രേലിയയിൽ നിന്നും ന്യൂസിലാൻഡിലേക്കാണ് കോലിയുടേയും സംഘത്തിന്റേയും യാത്ര . അഞ്ച് ഏകദിനങ്ങളും , മൂന്ന് ട്വന്റി20യുമാണ് ന്യൂസിലൻഡിൽ കളിക്കുക . ന്യൂസിലൻഡിനെതിരായ ഏകദിന പരമ്പരയുടെ മത്സരക്രമം ന്യൂസിലൻഡിനെതിരായ ട്വന്റി - 20 പരമ്പരയുടെ മത്സരക്രമം കണക്കുതീർക്കാൻ ഓസ്ട്രേലിയ ഇന്ത്യയിലേക്ക് ഇന്ത്യൻ സംഘത്തെ പിന്നെ നാട്ടിൽ കാത്തിരിക്കുന്നത് ഓസ്ട്രേലിയ തന്നെയാണ് . അഞ്ച് ഏകദിനവും , രണ്ട് ട്വന്റി20യുമാണ് പരമ്പരയിലുള്ളത് . ഓസ്ട്രേലിയക്കെതിരായ ഏകദിന പരമ്പര ഫെബ്രുവരി 24 ; മൊഹാലി ഫെബ്രവരി 27 ; ഹൈദരാബാദ് മാർച്ച് രണ്ട് ; നാഗ്പൂർ മാർച്ച് 5 ; ഡൽഹി മാർച്ച് 8 ; റാഞ്ചി ഓസ്ട്രേലിയക്കെതിരായ ട്വന്റി - 20 പരമ്പര മാർച്ച് 10 ; ബംഗളൂരു മാർച്ച് 13 ; രണ്ടാം ട്വന്റി20 , വിശാഖപട്ടണം സിംബാബ്വെ ഇന്ത്യയിലേക്ക് 15 വർഷത്തിന് ശേഷം സിംബാബ്വെ ഇന്ത്യൻ പര്യടനത്തിനായി എത്തും . ഒരു ടെസ്റ്റും , മൂന്ന് ഏകദിനവുമാണ് പരമ്പരയിലുള്ളത് . ഈ പരമ്പരയുടെ തീയതി ഇതുവരെ പ്രഖ്യാപിച്ചിട്ടില്ല . ഏകദിന ലോകകപ്പ് 2019 മെയ് 30 മുതൽ ഇംഗ്ലണ്ടിലാണ് ഇത്തവണ ലോകകപ്പ് . പതിവിൽ നിന്ന് വ്യത്യസ്തമായി കുഞ്ഞൻമാരെയെല്ലാം ഒഴിവാക്കി ഒൻപത് ടീമുകളാണ് ലോക കിരീടത്തിനായി ഇത്തവണ കളത്തിലിറങ്ങുക . ലീഗ് ഘട്ടത്തിൽ ഒമ്പത് ടീമുകളും പരസ്പരം മത്സരിക്കണം . ജൂലൈ 14ന് ആണ് ഫൈനൽ . ലോക ടെസ്റ്റ് ചാമ്പ്യൻഷിപ്പ്ഃ ഇന്ത്യ വെസ്റ്റ് ഇൻഡീസിലേക്ക് 2021 വരെ നീളുന്ന ലോക ടെസ്റ്റ് ചാമ്പ്യൻഷിപ്പിന്റെ ഭാഗമായി ഇന്ത്യ രണ്ട് ടെസ്റ്റ് മത്സരങ്ങൾ വിൻഡീസിൽ കളിക്കും . ലോക കപ്പിന് പിന്നാലെയാണ് ഇത് . എന്നാൽ ഷെഡ്യൂൾ പുറത്തുവിട്ടിട്ടില്ല . ലോക ടെസ്റ്റ് ചാമ്പ്യൻഷിപ്പ് , ദക്ഷിണാഫ്രിക്ക ഇന്ത്യയിലേക്ക് ഓഗസ്റ്റിലെ വിൻഡീസ് പര്യടനം കഴിയുന്നതോടെ ഒരു മാസത്തെ ഇടവേള താരങ്ങൾക്ക് ലഭിക്കും . ദക്ഷിണാഫ്രിക്കയ്ക്കെതിരായ മൂന്ന് ടെസ്റ്റുകളുടെ പരമ്പരയോടെയാകും പിന്നെയുള്ള കളി . ലോക ടെസ്റ്റ് ചാമ്പ്യൻഷിപ്പിന്റെ ഭാഗമാണ് ഇതും . ലോക ടെസ്റ്റ് ചാമ്പ്യൻഷിപ്പ് , ബംഗ്ലാദേശ് ദക്ഷിണാഫ്രിക്കയ്ക്കെതിരായ മൂന്ന് ടെസ്റ്റുകളുടെ പരമ്പരയ്ക്ക് ശേഷം നവംബറിൽ ബംഗ്ലാദേശ് ഇന്ത്യയിലേക്ക് വരും . ലോക ടെസ്റ്റ് ചാമ്പ്യൻഷിപ്പിന്റെ ഭാഗമായി രണ്ട് ടെസ്റ്റും , മൂന്ന് ട്വന്റി20യുമാണ് പരമ്പരയിലുള്ളത് . അതോടെ ഇന്ത്യയുടെ ഈ വർഷത്തെ ടെസ്റ്റ് മത്സരങ്ങൾ അവസാനിക്കും . വിൻഡീസ് ഇന്ത്യയിലേക്ക് വിൻഡീസ് ഇന്ത്യയിലേക്ക് വരുന്ന മൂന്ന് ഏകദിനങ്ങളുടേയും മൂന്ന് ട്വന്റി20യുടേയും പരമ്പര അവസാനിക്കുന്നതോടെ ഈ വർഷത്തെ ഇന്ത്യയുടെ മത്സരങ്ങൾ തീരും . ഈ വർഷം 98 മത്സര ദിനങ്ങളാവും ഇന്ത്യയ്ക്കുള്ളത് ."
technology,"കടുത്ത വേനലിലും കേരളത്തിൽ നല്ല വേനൽ മഴയാണ് ലഭിക്കുന്നത് . വേനലിൻറെ പാഠം ഉൾക്കൊണ്ട് ഈ മഴക്കാലത്ത് പ്രവർത്തിച്ചാൽ ശരാശരി മഴ ലഭിച്ചാൽ പോലും നിങ്ങൾക്ക് കിണർ വാറ്റത്തതായി മാറ്റാം . അതാണ് കിണർ റീചാർജിംഗ് . മഴവെള്ള സംരക്ഷണത്തിൻറെ മറ്റൊരു രീതിയാണ് ഇതെന്ന് പറയാം . കിണർ റീചാർജിംഗ് പരീക്ഷിച്ചാൽ 2 വർഷത്തിനുള്ളിൽ കിണറിലെ ജലത്തിൻറെ ഗുണനിലവാരം വർദ്ധിപ്പിക്കാം . നാലാം കൊല്ലത്തിൽ എത്തുമ്പോൾ കിണർ ഏത് കടുത്ത വേനലിലും വാറ്റത്ത രീതിയിലാകും . മഴവെള്ളം ശേഖരിക്കുന്നതിനായി മേൽക്കൂരയുടെ അഗ്രഭാഗങ്ങളിൽ പാത്തികൾ ഘടിപ്പിക്കുക . തകരം , പിവിസി , എന്നിങ്ങനെയുള്ളവയുടെ പാത്തി ഉപയോഗിക്കാം . പത്തികളിൽ നിന്ന് പിവിസി പൈപ്പിലൂടെ വെള്ളമൊഴുകി ഒരു അരിപ്പ സംവിധാനത്തിൽ എത്തിക്കുന്നു . 300 ലിറ്റർ ശേഷിയുള്ള ടാങ്കിൻറെ ഏറ്റവും അടിയിൽ ബെബി മെറ്റൽ , അതിന് മുകളിൽ ചിരട്ടക്കരി , വീണ്ടും ബെബി മെറ്റൽ എന്നിവ പകുതി ഭാഗംവരെ നിറയ്ക്കുക ഇത്തരത്തിലാണ് അരിപ്പ സംവിധാനം ഉണ്ടാക്കുന്നത് . മഴവെള്ളം ഇതിലേക്ക് കടത്തിവിട്ട് അരിച്ച ശേഷം ടാങ്കിൻറെ അടിഭാഗത്ത് ഘടിപ്പിച്ച പൈപ്പ് വഴി കിണറിലേക്ക് കടത്തിവിടുക . ഈ അരിപ്പയില്ലാതെ മഴവെള്ളം നേരിട്ട് കിണറ്റിലേക്ക് കടത്തിവിടുന്ന രീതിയാണ് പൊതുവിൽ കാണുന്നത് . കിണറ്റിലേക്ക് എത്തുന്ന പെപ്പിൻറെ അറ്റത്ത് ഒരു നൈലോൺ വലകെട്ടും . ആദ്യത്തെ ഒന്നുരണ്ട് മഴയുടെ വെള്ളം കിണറിലെത്താതെ പുറത്തേക്ക് ഒഴുക്കി കളയണം . ശുദ്ധികരണത്തിൻറെ ഭാഗമാണിത് . ഇതിന് ഒപ്പം തന്നെ കിണറിനടുത്ത് ഒരു കുഴിയുണ്ടാക്കി അതിലേക്ക് മഴവെള്ളം ഇറക്കിവിട്ടാലും കിണർ ജല സമ്പുഷ്ടമാകും . മഴവെള്ളം മണ്ണിലൂടെ അരിച്ചിറങ്ങി കിണറിലെ ജലവിതാനം ഉയർത്തും ."
business,"പ്രിയ പ്രകാശ് വാര്യരും അവരുടെ കണ്ണിറുക്കലും എല്ലാം അന്താരാഷ്ട്ര പ്രശസ്തി നേടിക്കഴിഞ്ഞു . സിനിമയിലെ ഗാനരംഗങ്ങളെ സംബന്ധിച്ച് ചില വിവാദങ്ങൾ ഒക്കെ ഉണ്ടായെങ്കിലും അതൊന്നും പ്രിയയെ ബാധിച്ചിട്ടില്ല . അതിനിടെയാണ് , പ്രിയ തെലുങ്ക് സിനിമ നിർമാതാവിനോട് രണ്ട് കോടി രൂപ പ്രതിഫലം ആവശ്യപ്പെട്ടു എന്ന രീതിയിൽ വാർത്തകൾ വന്നത് . അതിലെ സത്യം എന്താണെന്ന് ആർക്കറിയാം . . . പക്ഷേ , ഇപ്പോൾ പുറത്ത് വരുന്നത് മറ്റൊരു വാർത്തയാണ് . സോഷ്യൽ മീഡിയയിൽ തരംഗമായി മാറിയ പ്രിയ വാര്യർ , തന്റെ അക്കൌണ്ട് വഴി നടത്തുന്ന പ്രൊമോഷനുകൾക്ക് ലക്ഷങ്ങൾ പ്രതിഫലം വാങ്ങുന്നു എന്നതാണത് . . . ഇതിലും എന്താണ് സത്യം എന്നത് വ്യക്തമല്ല . കണ്ണിന് ഗുരുതര രോഗം ബാധിച്ച കുട്ടി ! പ്രിയ പ്രകാശിനെ ട്രോളിക്കൊന്ന് സോഷ്യൽ മീഡിയ . . . ചെക്കനൊപ്പം ! ! ! കണ്ണിറുക്കി പെൺകുട്ടി ഔട്ട് ' ! ഒമർ ലുലുവിനെ പൊളിച്ചടുക്കി ട്രോളൻമാർ . . . സുഡുക്കൾക്ക് പൊങ്കാല മഹാമഹം"
business,"തേയിലയുടെ പെട്ടിയിൽ താൻ ഡിസൈൻ ചെയ്ത ആഭരണങ്ങളുമായി ആ 28 വയസ്സുകാരി ടെക്സാസിൻറെ തെരുവിലേക്കിറങ്ങി . തൻറെ പിഞ്ചു കുഞ്ഞിനെയും കയ്യിൽ മുറുകെപ്പിടിച്ചുകൊണ്ടായിരുന്നു അവൾ ആഭരണങ്ങൾ വിൽക്കാനിറങ്ങിയത് . കേന്ദ്ര സ്കോട്ട് എന്ന ആ യുവതി തൻറെ പക്കലുണ്ടായിരുന്ന 500 ഡോളർ ചിലവഴിച്ച് ഡിസൈൻ ചെയ്തവയായിരുന്ന ആഭരണങ്ങൾ . കച്ചവടം വലിയ വിജയമായി . അതൊരു ചുവടുവെയ്പ്പായിരുന്നു . പിൽക്കാലത്ത് ആഭരണ ഡിസൈനിങ് രംഗത്തെ താരമായിമാറിയ കേന്ദ്ര സ്കേട്ടെന്ന സ്ത്രീയുടെ വിജയ ചുവടുവെയ്പ്പ് . പറഞ്ഞു വരുന്നത് യു . എസ്സിലെ ഏറ്റവും പ്രശസ്തയായ ഫാഷൻ ഡിസൈനറും ഡിസൈനിംഗ് രംഗത്തെ പ്രമുഖരായ കേന്ദ്ര സ്കോട്ട് ഡിസൈനേഴ്സ് ചെയർമാനും സിഇഒയുമായ കേന്ദ്ര സ്കോട്ടിനെക്കുറിച്ചാണ് . ആദ്യ ചുവട് 18 - ാം വയസ്സിൽ സർവ്വകലാശാല പഠനം പകുതിക്ക് വച്ച് നിർത്തിയ സ്കോട്ട് പിന്നീട് കുടുംബിനിയായി . ആദ്യ കുട്ടിയുടെ ജനനത്തിനായി ആകാംഷയോടെ കാത്തിരിക്കുന്നതിനിടയിൽ റെസ്റ്റ് റൂമിൽ വച്ച് ചില ആഭരണങ്ങളിൽ ഡിസൈൻ വർക്കുകളെക്കെ ചെയ്തു തുടങ്ങി . കുഞ്ഞ് ജനിച്ചിതോടെ അവ വിറ്റഴിക്കണമെന്ന് തോന്നൽ സ്കോട്ടിനെ ആവേശം കൊള്ളിച്ചു . അന്ന് സ്കോട്ടിന് പ്രായം 28 വയസ്സ് . കയ്യിലാകെയുണ്ടായിരുന്ന 500 ഡോളർ സമ്പാദ്യം ചെലവഴിച്ച് നിർമ്മിച്ചവയായിരുന്നു ആഭരണങ്ങൾ . യു . എസിലെ ടെക്സാസിന്റെ തലസ്ഥാനമായ ആസ്റ്റിനിലെ വീടുകളിൽ കയറിയിറങ്ങിയ സ്കോട്ടിന്റെ ആഭരണങ്ങൾ ആദ്യ ദിനം തന്നെ വിറ്റുതീർന്നു . ഞാൻ എൻറെ ആദ്യ കളക്ഷൻ ( ഡിസൈൻ ചെയ്ത ആഭരണങ്ങൾ ) ഒരു തേയിലപ്പെട്ടിയിലെടുത്ത് എൻറെ പിഞ്ചുകുഞ്ഞിനെയും ഒപ്പം ചേർത്ത് വിൽക്കാനിറങ്ങി . എനിടുന്നാണ് അതിനുളള ധൈര്യം ലഭിച്ചതെന്ന് ഇന്നും അറിയില്ല തന്റെ ആദ്യ ഡിസൈൻഡ് കളക്ഷൻറെ വിൽപ്പനയെക്കുറിച്ച് 44 കാരിയായ സ്കോട്ട് രസകരമായി ഓർക്കുന്നത് ഇപ്രകാരമാണ് . കേന്ദ്ര സ്കോട്ട് ബ്രാൻഡാവുന്നു 2010 ൽ കേന്ദ്ര സ്കോട്ട് തന്റെ ആദ്യ റീട്ടെയ്ൽ സ്റ്റോർ തുടങ്ങി ആസ്റ്റിനിൽ തന്നെയായിരുന്നു തുടക്കം . അഞ്ച് തൊഴിലാളികളെ വെച്ചായിരുന്നു തുടക്കം . പിന്നീട് കേന്ദ്ര സ്കോട്ട് ഡിസൈനേഴ്സിന് തിരിഞ്ഞ് നോക്കേണ്ടി വന്നിട്ടില്ല . എട്ട് വർഷങ്ങൾക്കിപ്പുറം ഇന്ന് കമ്പനിക്ക് 2,000 ജീവനക്കാരുണ്ട് . അതിൽ 96 ശതമാനം ജീവനക്കാരും സ്ത്രീകൾ . കമ്പനിക്ക് ഇന്ന് യുഎസ്സിൽ 80 റീട്ടെയിൽ ഔട്ട്ലെറ്റുകളുണ്ട് . ഓൺലൈനായി ലോകത്തെവിടേക്കും വിതരണവുമുണ്ട് . ലണ്ടനിലെ സെഫ്രിഡ്ജസ്സിൽ വിദേശ ശാഖയുമുണ്ട് . കേന്ദ്ര സ്കോട്ട് ഡിസൈനേഴ്സിനെ ഒറ്റക്കൊമ്പൻ കുതിരയായ യുണിക്കോണിനേടാണ് യുഎസ് അക്സസറീസ് കൌൺസിൽ ഉപമിക്കുന്നത് . സ്കോട്ടിന്റെ ആഭരണങ്ങൾ അത്രമാത്രം വ്യത്യസ്തതയുളളതാണ് . ഒരാളുടെ കൈയിലുളളവ മറ്റൊരാളുടെ കൈയിൽ ഉണ്ടാവില്ലയെന്ന് സാരം . വ്യക്തികളുടെ താൽപ്പര്യങ്ങളറിഞ്ഞ് അവർക്കായി മാത്രം ആഭരണങ്ങൾ നിർമിച്ചു നൽകുന്നതിനാലാണ് ഇത് സാധ്യമാവുന്നത് . ഇന്ന് യുഎസ്സിന്റെ വൈകാരികതയായി തങ്ങൾ മാറിയെന്നാണ് സ്കോട്ടിന്റെ അവകാശവാദം . 2002 ൽ സംരംഭം തുടങ്ങുമ്പോൾ 500 ഡോളർ മാത്രം കൈയിൽ സമ്പാദ്യമയുണ്ടായിരുന്ന സ്കോട്ട് ഇന്ന് ഒരു ബില്യൺ യുഎസ് ഡോളർ ടേൺ ഓവറുളള കമ്പനിയുടെ ചെയർമാനും സിഇഒയുമാണ് . ഫോബ്സ് മാഗസിൻ 2017 ൽ യുഎസ്സിൽ നിന്നുളള ഏറ്റവും സമ്പന്നയായ വനിതാ സംരംഭകയായി സ്കോട്ടിനെയാണ് തെരഞ്ഞടുത്തത് . ആതുര സേവന മേഖലയിലേക്ക് കേന്ദ്ര കെയർ പ്രോഗ്രാം എന്ന പേരിൽ ആതുര സേവനങ്ങൾക്കായി ഒരു എൻജിഒയും സ്കോട്ട് സ്ഥാപിച്ചു . കഴിഞ്ഞ വർഷം അഞ്ച് മില്യൺ ഡോളറാണ് സമൂഹത്തിനായി കേന്ദ്ര സ്കോട്ട് നീക്കിവച്ചത് . കേന്ദ്ര സ്കോട്ട് ഡിസൈനേഴ്സ് പ്രവർത്തിക്കുന്നത് മൂന്ന് അടിസ്ഥാന തത്വങ്ങളെ മുൻനിർത്തിയാണ് ഫാമിലി , ഫാഷൻ , മനുഷ്യ സ്നേഹം എന്നിവ . ഈ അടിസ്ഥാന തത്വങ്ങളിൽ ഫാഷൻ മാത്രമാണ് ബിസിനസ്സിനായി ഉപയോഗിക്കുന്നത് . ഫാമിലിയുടെയും മനുഷ്യ സ്നേഹത്തിന്റെയും കാഴ്ച്ചപ്പാടുകൾ ഞങ്ങളെ ആതുര സേവന സന്നദ്ധരാക്കുന്നു ആതുര സേവനത്തിലേക്ക്് നയിച്ച ഘടകമെന്തെന്ന മാധ്യമ പ്രതിനിധിയുടെ ചോദ്യത്തോടുളള അവരുടെ പ്രതികരണം ഇങ്ങനെയിരുന്നു . കേന്ദ്ര സ്കോട്ട് മുന്നേറുകയാണ് യുഎസ്സ് ഫാഷൻ ലോകത്തിന്റെ അതിരുകൾക്കുമപ്പുറം . കേന്ദ്ര സ്കോട്ട് ഒരു മാതൃകയാണ് . മൂലധനം ചെറുതെങ്കിലും വളരാനുളള മനസ്സും കരുത്തുളള ആശയവുമുണ്ടെങ്കിൽ ഏത് ബിസിനസ് രംഗവും കീഴടക്കാമെന്ന വിജയമാതൃക ."
business,"നികുതി വർധനയ്ക്കു ശ്രമിക്കില്ലെന്നും , എന്നാൽ ചില ഇളവുകൾ വേണ്ടെന്നുവയ്ക്കേണ്ടിവരുമെന്നും ധനമന്ത്രി ഡോ . തോമസ് ഐസക് . നികുതി വരുമാനം 25 ശതമാനത്തോളം വർധിപ്പിക്കുകയും ജിഎസ്ടി വരുകയും ചെയ്താൽ അഞ്ചു വർഷത്തിനകം റവന്യൂ കമ്മി ഇല്ലാതാക്കാനാകുമെന്നും അദ്ദേഹം ഏഷ്യാനെറ്റ് ന്യൂസിനോടു പറഞ്ഞു . അടിയന്തരമായി സാമ്പത്തിക വളർച്ച ഉത്തേജിപ്പിക്കേണ്ടതുണ്ട് . ഇതിനു സർക്കാർ നിക്ഷേപം വർധിപ്പിക്കണം . ബജറ്റിൽനിന്ന് അധിക പണം ഇതിനു നീക്കിവയ്ക്കാനാവില്ല . പക്ഷേ ബജറ്റിനു പുറമേനിന്നു നിക്ഷേപം വർധിപ്പിക്കാനാകും . അഞ്ചു വർഷം കൊണ്ട് ഒരു ലക്ഷം കോടി രൂപ മുടക്കാൻ കഴിഞ്ഞാൽ കേരളത്തിന്റെ മുഖഛായ മാറ്റാൻ കഴിയുമെന്നും ഡോ . ഐസക് പറഞ്ഞു ."
sports,ഫുട്ബോൾ ലോകത്തെ വിസ്മയിപ്പിക്കാൻ ബാഴ്സലോണയിൽ നിന്ന് ഒരുതാരം കൂടി വരുന്നു . പന്ത്രണ്ടുവയസ്സുകാരൻ സാവി സിമോൺസ് . സാവിയെ സ്വന്തമാക്കാൻ ചെൽസിയടക്കമുള്ള ടീമുകൾ രംഗത്തെത്തിക്കഴിഞ്ഞു . സ്പാനിഷ് ഫുട്ബോളിലെ പുതുതരംഗമെന്നാണ് സാവിയെ സ്പാനിഷ് മാധ്യമങ്ങൾ വിശേഷിപ്പിക്കുന്നത് . ലാലീഗയിൽ പന്ത്രണ്ട് വയസ്സിൽതാഴെയുള്ളവരുടെ ടൂർണമെൻറിലെ പ്രകടനമാണ് സാവിയെ ശ്രദ്ധാകേന്ദ്രമാക്കിയത് . ലയണൽ മെസ്സിയും ഇനിയസ്റ്റയും സക്ഷാൽ സാവിയുമെല്ലാം കളിപഠിച്ച ബാഴ്സയുടെ ലാ മെസ്സിയ അക്കാദമിയിൽ നിന്ന് തന്നെയാണ് കുട്ടിസാവിയുടെയും വരവ് . വാൾഡരാമയെപ്പോലെ മുടിയുള്ള സാവി കളിക്കുന്നത് മധ്യനിരയിൽ . ഉന്നം പിഴയ്ക്കാത്ത പാസുകളും ഡ്രിബ്ലിംഗും ഗോളടിമികവും . ഡച്ച് ലീഗിലെ താരമായിരുന്ന റജിലിയോ സിമോൺസിന്റെ മകനാണ് സാവി . ബാഴ്സതാരം സാവിയോടുള്ള ഇഷ്ടം മൂത്താണ് റജിലിയോ മകന് സാവിയെന്ന പേരിട്ടത് . ഏഴാം വയസ്സിൽ ബാഴ്സ അക്കാദമിയിൽ . പന്ത്രണ്ടാം വയസ്സിൽ സ്പെയ്നിലെ ഏറ്റവും മികച്ച യുവപ്രതിഭ . ചെൽസിയടക്കമുള്ള ക്ലബുകൾ സാവിക്കായി വലവിരിച്ചുകഴിഞ്ഞു .
business,ആസൂത്രണമില്ലാതെ നടപ്പാക്കുന്ന നഗരവത്കരണവും കുടിയേറ്റവുമാണ് രാജ്യവികസനത്തിന് പ്രധാന തടസ്സങ്ങളെന്ന് യു . എന്നിൽ ഇന്ത്യ . ഐക്യരാഷ്ട്ര സഭയുടെ 51 മത് ജനസംഖ്യയും വികസനവുമായി ബന്ധപ്പെട്ട കമ്മീഷൻറെ സമ്മേളന വേദിയിലായിരുന്നു ഇന്ത്യയുടെ നിലപാട് പ്രഖ്യാപനം . ഇന്ത്യയുടെ യു . എന്നിലെ സ്ഥിരം സമിതി ഫസ്റ്റ് സെക്രട്ടറി പൌലോമി ത്രിപാഠിയാണ് സമ്മേളനത്തിൽ ഇന്ത്യയ്ക്കായി സംസാരിച്ചത് . ഓരോ ദിനം കഴിയുത്തോറും ജനങ്ങളുടെ കുടിയേറ്റം കൂടിവരുകയാണെന്ന് സമ്മേളനത്തിൽ നിരീക്ഷണമുയർന്നു . തങ്ങളുടെ ജന്മസ്ഥലത്തിന് പുറത്തേക്ക് ആൾക്കാർ വലിയതേതിൽ വികേന്ദ്രീകരിക്കപ്പെടുന്നു . ഇത്തരം സാഹചര്യങ്ങൾ നഗരങ്ങൾ ആസൂത്രിതമല്ലാതെ വളരാനിടയാക്കുന്നു . ഇത്തരത്തിൽ ഉടലെടുക്കുന്ന വളർച്ചയാണ് രാജ്യപുരോഗതിക്ക് തടസ്സം നിൽക്കുന്നതെന്നാണ് ഇന്ത്യൻ നിലപാട് . ആസൂത്രണമില്ലാതെ നഗരങ്ങൾ വളരുമ്പോൾ സേവനങ്ങളും ജീവിതസൌകര്യങ്ങളും ഒരുക്കിക്കൊടുക്കാൻ രാജ്യത്തിന് സാധിക്കാതെ പോകുന്നതായി ഇന്ത്യ യു . എൻ . സമ്മേളനത്തെ അറിയിച്ചു . ഇപ്പോൾ ലോകജനസംഖ്യയുടെ പകുതിയോളം നഗരങ്ങളിലാണ് അതിവസിക്കുന്നത് . 2050 ആകുമ്പോഴേക്കും നഗരജനസംഖ്യ മൂന്നിൽ രണ്ടായി ഉയരും . ഇതായിരിക്കും ലോകം നേരിടാൻ പോവുന്ന ഏറ്റവും വലിയ വെല്ലുവിളി .
technology,"കഴിഞ്ഞ ഡിസംബർ 12ന് 185 രാജ്യങ്ങൾ അംഗീകരിച്ച പാരീസ് ഉടമ്പടിയിൽ ഏപ്രിൽ 22നാണ് ഇന്ത്യ ഒപ്പുവച്ചത് . ഇതുവരെ 191 രാജ്യങ്ങൾ ഉടമ്പടിയിൽ ഒപ്പുവച്ചു . മൊത്തം ആഗോളവാതകത്തിൻറെ 55 % പുറത്ത് വിടുന്ന 55 രാജ്യങ്ങൾ അംഗീകരിച്ചുകഴിഞ്ഞാൽ ഉടമ്പടി നിലവിൽ വരുമെന്നാണ് വ്യവസ്ഥ . 2050 ഓടെ ആഗോള താപനവർധന തോത് രണ്ട് ഡിഗ്രി സെൽഷ്യസിലും താഴെയാക്കാനുള്ള തീരുമാനമാണ് കരാറിലെ മുഖ്യ സവിശേഷത . ഇതിനായി 2020മുതൽ 6.7 ലക്ഷം കോടി രൂപയാണ് സമ്പന്നരാജ്യങ്ങൾ വികസ്വരരാജ്യങ്ങൾക്ക് നൽകുക . ഇതോടെ , കാലാവസ്ഥാ വ്യതിയാനം നേരിടാനുള്ള ആഗോളശ്രമങ്ങളിൽ 1997ലെ ക്യോട്ടോ പ്രോട്ടോകോളിനുപകരം ഇനി പാരിസ് ഉടമ്പടി ആധാരമാകും . കാലാവസ്ഥാ വ്യതിയാനം ചെറുക്കാൻ ലോകരാഷ്ട്രങ്ങൾ കൈക്കൊള്ളുന്ന നടപടികളുടെ പുരോഗതി ഓരോ അഞ്ചുവർഷം കൂടുമ്പോഴും പുനരവലോകനം ചെയ്യുക താപനിലയിലെ വർധനവ് ക്രമേണ 1.5 ഡിഗ്രി സെൽഷ്യസിലേക്ക് പരിമിതപ്പെടുത്തുക തുടങ്ങിയവയാണ് പാരിസ് ഉച്ചകോടിയിലെ പ്രധാന നിർദേശങ്ങൾ . ഹരിതഗൃഹവാതകം പുറന്തള്ളുന്നതിൽ സംതുലനാവസ്ഥ ഈ നൂറ്റാണ്ടിൻറെ പകുതിയോടെ സാധ്യമാക്കാൻ ലക്ഷ്യമിടുന്നതാണ് പാരിസ് ഉടമ്പടി ."
sports,റിയോ പാരലിമ്പിക്സിൽ ഇന്ത്യയുടെ അഭിമാനം ഉയർത്തിയ മാരിയപ്പൻ തങ്കവേലുവിനും വരുൺ ഭാട്ടിക്കും കേന്ദ്ര കായികമന്ത്രാലയം പാരിതോഷികം നൽകും . പുരുഷ ഹൈജംപിൽ സ്വർണം നേടിയ എം . തങ്കവേലുവിന് 75 ലക്ഷവും വെങ്കലം നേടിയ വരുൺ ഭാട്ടിക്ക് 30 ലക്ഷം രൂപയുമാണ് ലഭിക്കുക . അതേ സമയം സ്വർണ്ണം നേടിയ മാരിയപ്പൻ തങ്കവേലുവിന് തമിഴ്നാട് സർക്കാർ 2 കോടി സമ്മാനം പ്രഖ്യാപിച്ചു . മെഡൽ നേടിയ താരങ്ങളെ കേന്ദ്ര കായികമന്ത്രി വിജയ് ഗോയൽ അഭിനന്ദിച്ചു . വലിയ നേട്ടമാണ് ഇതെന്നും താരങ്ങളെ ഓർത്ത് അഭിമാനം കൊള്ളുന്നതായും കേന്ദ്രമന്ത്രി പറഞ്ഞു . പ്രധാനമന്ത്രി താരങ്ങളുടെ വിജയത്തിൽ അഭിനന്ദനം അറിയിച്ചു . പാരലിമ്പിക്സിൽ സ്വർണം നേടുന്ന മൂന്നാമത്തെ ഇന്ത്യക്കാരനാണ് മാരിയപ്പൻ തങ്കവേലു . 1 . 89 മീറ്റർ പിന്നിട്ടാണ് തങ്കവേലു ഒന്നാമത് എത്തിയത് . ഈ ഇനത്തിൽ വെങ്കല സ്വന്തമാക്കിയ ഭാട്ടി കരിയറിലെ മികച്ച പ്രകടനമാണ് പുറത്തെടുത്തത് . 1 . 86 മീറ്റർ ചാടിയ വരുൺ ഭാട്ടി മൂന്നാമതെത്തിയത് .
business,"ബ്രൂക്ക് എഡി 2002 ൽ ഇന്ത്യയിലെത്തി ഒരു ചായ കുടിച്ചു . പുളളിക്കാരിക്ക് ചായ വല്ലാതെ അങ്ങ് പിടിച്ചു . തിരിച്ച് തൻറെ നാടായ യു . എസിലെ കൊളറാഡോയിലെത്തിയ ബ്രൂക്ക് അവിടെ ഇന്ത്യൻ ചായ അന്വേഷിച്ചു നടന്നു . പല റിഫ്രഷ്മെൻറ് ഷോപ്പുകളിലും കയറിയിറങ്ങി ബ്രൂക്ക് . പക്ഷേ ഇന്ത്യൻ ചായ മാത്രം കിട്ടിയില്ല . പിന്നീട് ഇന്ത്യൻ ചായ കുടിക്കാനായി മാത്രം 2006 ൽ വീണ്ടും അവർ ഇന്ത്യയിലെത്തി . ഇന്ത്യയിലെ പലയിടങ്ങളിലും യാത്ര ചെയ്ത് ചായ കുടിച്ചു . തിരികെ കോളറാഡോയിലെത്തിയ ബ്രൂക്കിന് ഒരു ഐഡിയ തോന്നി . താൻ ഇന്ത്യയിൽ നിന്ന് കുടിച്ചതു പോലെയുളള ചായ കിട്ടുന്ന ഒരു ഷോപ്പ് കോളറാഡോയിൽ തുടങ്ങിയാലോ ? . അധികം വൈകിയില്ല അവൾ തൻറെ ജോലി ഉപേക്ഷിച്ച് 2007 ൽ കോളറാഡോയിൽ "" ഭക്തി "" എന്നപേരിൽ ചായക്കട തുടങ്ങി . ഇന്ത്യയുടെ ചായ വിൽക്കുന്ന ഷോപ്പിന് ഇന്ത്യയുമായി അടുത്ത ബന്ധമുളള പേര് വേണമെന്ന വാശിയാണ് "" ഭക്തി "" എന്ന പേരിലേക്ക് ബ്രൂക്കിനെ എത്തിച്ചത് ."
business,"ഒറ്റ ഗാനത്തിലൂടെ ആഗോള പ്രശസ്തയായ താരം ആണ് പ്രിയ പ്രകാശ് വാര്യർ എന്ന പ്രിയ വാര്യർ . കണ്ണിറുക്കി പെൺകുട്ടി എന്നാണ് മലയാളികൾ ഇപ്പോൾ പ്രിയയെ സ്നേഹത്തോടെ വിളിക്കുന്നത് . ദേശീയ , അന്തർദേശീയ മാധ്യമങ്ങളിലും പ്രിയയെ കുറിച്ചുള്ള വാർത്തകൾ ഏറെ ചർച്ച ചെയ്യപ്പെട്ടു . കണ്ണിന് ഗുരുതര രോഗം ബാധിച്ച കുട്ടി ! പ്രിയ പ്രകാശിനെ ട്രോളിക്കൊന്ന് സോഷ്യൽ മീഡിയ . . . ചെക്കനൊപ്പം ! ! ഒമർ ലുലു സംവിധാനം ചെയ്യുന്ന ' ഒരു അഡാർ ലൌ ' എന്ന ചിത്രത്തിൽ മാത്രമാണ് ഇതുവരെ പ്രിയ അഭിനയിച്ചിട്ടുള്ളത് . ഈ സിനിമയുടെ ചിത്രീകരണം ഇതുവരെ പൂർത്തിയായിട്ടും ഇല്ല . എന്തായിരിക്കും സിനിമയിൽ പ്രിയയുടെ റോൾ എന്നത് സംബന്ധിച്ചും ആർക്കും ഒന്നും അറിയില്ല . കണ്ണിറുക്കി പെൺകുട്ടി ഔട്ട് ' ! ഒമർ ലുലുവിനെ പൊളിച്ചടുക്കി ട്രോളൻമാർ . . . സുഡുക്കൾക്ക് പൊങ്കാല മഹാമഹം എന്നാൽ ഇപ്പോൾ തെലുങ്ക് മാധ്യമങ്ങളിൽ വിവാദ കേന്ദ്രമായി മാറിയിരിക്കുകയാണ് പ്രിയ വാര്യർ . ഒരു സിനിമക്ക് വേണ്ടി രണ്ട് കോടി രൂപ പ്രിയ പ്രതിഫലം ആയി ആവശ്യപ്പെട്ടു എന്നാണ് റിപ്പോർട്ടുകൾ ."
entertainment,ചാനലുകൾ സംഘടിപ്പിക്കുന്ന അവാർഡ് നിശകളിൽ പങ്കെടുക്കുന്നതിൽനിന്ന് താരങ്ങളെ വിലക്കാൻ നീക്കം . ഫിലിം ചേംബറിൻറെ നേതൃത്വത്തിൽ തിങ്കളാഴ്ച കൊച്ചിയിൽ ചേരുന്ന യോഗത്തിൽ ഈ വിഷയം ചർച്ച ചെയ്യും . യോഗത്തിത്തിൽ താര സംഘടനായ അമ്മയുടെ ഭാരവാഹികൾ ഉൾപ്പെടെ പങ്കെടുക്കുന്നുണ്ട് . പുതിയ ഭാരവാഹികൾ ചുമതലയേറ്റതിൻറെ പശ്ചാത്തലത്തിലാണ് തിങ്കളാഴ്ച യോഗം ചേരുന്നതെന്ന് ഫിലിം ചേംബർ അധികൃതർ അറിയിച്ചു . ചാനലുകളുടെ പരിപാടികളിൽനിന്ന് താരങ്ങൾ വിട്ടുനിൽക്കണമെന്ന ആവശ്യം സിനിമാ മേഖലയിൽ പ്രവർത്തിക്കുന്ന ഒരു വിഭാഗം ഉന്നയിക്കുന്നുണ്ട് . കൊച്ചിയിൽ നടി ആക്രമിക്കപ്പെട്ട സംഭവത്തിൽ നടൻ ദിലീപ് അറസ്റ്റിലായതിന് പിന്നാലെയാണ് ഈ വാദം ശക്തമായി ഉയർന്നുവന്നത് . സിനിമാ മേഖലയെ അപകീർത്തിപ്പെടുത്തുന്ന തരത്തിൽ വാർത്തകൾ നൽകുന്നുവെന്നായിരുന്നു ആരോപണം . നിർദേശങ്ങൾ പല തലത്തിൽനിന്ന് ഉയർന്നുവന്നെങ്കിലും നിലവിൽ താരങ്ങൾ ഇതിനോട് പൂർണമായി സഹകരിക്കുന്നില്ല . നിർദേശം നടപ്പായാൽ ടെലിവിഷൻ ചാനലുകൾ സംഘടിപ്പിക്കുന്ന അവാർഡ് നിശകളിലും അനുബന്ധ പരിപാടികളിലുമൊന്നും താരങ്ങൾക്ക് പങ്കെടുക്കാൻ കഴിയില്ല .
sports,"2014 ലോകകപ്പ് ഫൈനലിലെ തോൽവിയുടെ വേദന ഒരിക്കലും മാറില്ലെന്ന് ലയോണൽ മെസി . റഷ്യയിൽ ഭാഗ്യം കൂടെ ഉണ്ടാവുമെന്നാണ് പ്രതീക്ഷയെന്നും മെസി പറഞ്ഞു . ജർമനിക്കെതിരായ മൽസരത്തിൽ മാരിയോ ഗോട്സേയുടെ എക്സ്ട്രാ ടൈം ഗോളിൻറെ വേദന ഒരിക്കലും മാറില്ലെന്ന് അർജന്റീനയുടെ സൂപ്പർ താരം മെസി പറയുന്നു . 2014ൽ നല്ലൊരു ലോകകപ്പായിരുന്നു പക്ഷേ , ഫൈനലിലെ ഗോൾ എക്കാലത്തേയും മുറിവാണെന്നും താരം വിശദമാക്കുന്നു . കാലം പലതും മായ്ച്ചാലും ഈ മുറിവും വേദനയും മാറില്ലെന്നും കോപ്പ അമേരിക്ക ഫൈനലുകളിലെ തോൽവിയൊന്നും ഇതിനൊപ്പം ആകില്ലെന്നും മൂന്നുവർഷത്തിനിപ്പുറവും മെസി പറയുന്നു . മെസിയുടെ ഹൃദയത്തിൽ ഒരിക്കലും ഉണങ്ങാത്ത മുറിവായി മാരിയോ ഗോട്സേയുടെ എക്സ്ട്രാ ടൈം ഗോൾ അവശേഷിക്കും അടുത്ത വർഷത്തെ റഷ്യൻ ലോകകപ്പിലേക്ക് അർജൻറീന യോഗ്യത നേടുമോയെന്ന് സംശയം ഉയർന്നപ്പോൾ ഹാട്രിക്കോടെ ടീമിന്റെ രക്ഷകനായതും മെസിയാണ് . റഷ്യയിലേക്ക് യോഗ്യത നേടിയിരുന്നില്ലെങ്കിൽ അർജൻറീനയ്ക്ക് അത് വലിയ തിരിച്ചടി ആകുമായിരുന്നു . സാംപോളിക്ക് കീഴിൽ ടീം മികച്ച ഫോമിലെത്തിക്കഴിഞ്ഞുവെന്നും ഇത്തവണ ഭാഗ്യം കൈവിടില്ലെന്നാണ് പ്രതീക്ഷയെന്നും മെസി വ്യക്തമാക്കി . ഗ്രൂപ്പ് ഡിയിൽ ഐസ്ലൻഡ് , നൈജീരിയ , ക്രോയേഷ്യ എന്നിവർക്കൊപ്പമാണ് ലോകകപ്പിൽ അർജൻറീന കളിക്കുക ."
sports,"ജൻമനാട്ടിലെ അവസാനമത്സരത്തിലും ബോൾട്ടിന് എതിരാളികളില്ല . ജന്മനാട്ടിലെ വിടവാങ്ങൽ മത്സരത്തിൽ 100 മീറ്ററിൽ ഒന്നാമനായി തന്നെ ബോൾട്ട് ഫിനിഷ് ചെയ്തു . റേസേഴ്സ് ഗ്രാൻപ്രിയിൽ ‘സല്യൂട്ട് ടു എ ലെജൻഡ്’ എന്ന വിശേഷിപ്പിച്ച 100 മീറ്റർ മൽസരത്തിൽ 10.03 സെക്കൻഡിലായിരുന്നു മുപ്പതുകാരനായ ബോൾട്ടിന്റെ ഫിനിഷിങ് . ജമൈക്കയിലെ നാഷനൽ സ്റ്റേഡിയത്തിൽ നടന്ന ബോൾട്ടിന്റെ വിടവാങ്ങൽ മത്സരം കാണാൻ 35,000ത്തോളം ആരാധകരാണ് ഗ്യാലറിയിലെത്തിയത് . മൽസരശേഷം അഞ്ചാം നമ്പർ ട്രാക്കിനെ ചുംബിച്ച ബോൾട്ട് , സ്വതസിദ്ധമായ മിന്നൽപോസിൽനിന്നാണു വിജയം ആഘോഷിച്ചത് . കരിമരുന്നുപ്രയോഗം നടത്തി ജമൈക്ക ബോൾട്ടിനെ വരവേറ്റു . പതിനഞ്ചുവർഷം മുൻപ് ഇതേ കിങ്സ്റ്റൺ നാഷനൽ സ്റ്റേഡിയത്തിൽ 200 മീറ്ററിൽ ലോക ജൂനിയർ സ്വർണം നേടിയാണു ബോൾട്ട് എന്ന ഇടിമിന്നൽ വരവറിയിച്ചത് . എട്ട് ഒളിംപിക്സ് സ്വർണവും 11 ലോകചാംപ്യൻഷിപ് വിജയങ്ങളും ബോൾട്ട് എന്ന വേഗമാന്ത്രികനു സ്വന്തം . ലണ്ടനിൽ ഓഗസ്റ്റ് അഞ്ചുമുതൽ 13 വരെ നടക്കുന്ന ലോക ചാംപ്യൻഷിപ്പിൽ വിരമിക്കാനാണു ബോൾട്ടിന്റെ തീരുമാനം . ജൻമനാട്ടിലെ അവസാന മത്സരത്തിന് മുമ്പ് ആശങ്കയുണ്ടായിരുന്നുവെന്ന് പറഞ്ഞ ബോൾട്ട് മത്സരങ്ങളോട് വിടപറഞ്ഞാലും ട്രാക്കിനൊപ്പം ഉണ്ടാകണമെന്നാണ് ആഗ്രഹമെന്നും കൂട്ടിച്ചേർത്തു ."
technology,"179 രൂപയ്ക്ക് അൺലിമിറ്റഡ് ഡാറ്റയുമായി വോഡഫോൺ . അൺലിമിറ്റഡ് ഡാറ്റാ ഓഫറിനൊപ്പം അൺലിമിറ്റഡ് കോളുകളും സൌജന്യ ദേശീയ റോമിങും വോഡഫോൺ നൽകുന്നുണ്ട് . 28 ദിവസത്തെ വാലിഡിറ്റിയാണ് ഈ ഓഫറിനുള്ളത് . ഈ ഓഫർ ബീഹാറിലേയും ജാർഖണ്ഡിലെയും പ്രീപെയ്ഡ് ഉപയോക്താക്കൾക്കാണ് ലഭിക്കുക . അൺലിമിറ്റഡ് ഡാറ്റ ഉണ്ടെങ്കിലും 2ജി വേഗതയുള്ള ഡാറ്റയാണ് ഈ സംസ്ഥാനങ്ങളിൽ ലഭിക്കുക . എന്നാൽ , അസമിലും മറ്റ് വടക്കുകിഴക്കൻ സംസ്ഥാനങ്ങൾക്കുമായി 179 രൂപയുടെ തന്നെ മറ്റൊരു പ്ലാനും വോഡഫോൺ അവതരിപ്പിച്ചിട്ടുണ്ട് . അസമിലും വടക്കുകിഴക്കൻ സംസ്ഥാനങ്ങളിലുമായി വോഡഫോൺ ഒരു ജിബി ഡാറ്റ , അൺലിമിറ്റഡ് കോളുകൾ , അൺലിമിറ്റഡ് ഇൻകമിങ് ഔട്ട് ഗോയിങ് റോമിങ് കോളുകൾ 25 പൈസ നിരക്കിൽ എസ്എംഎസ് എന്നിവയാണ് നൽകുന്നത് . വിപണിയിൽ റിലയൻസ് ജിയോയെ നേരിടാൻ മറികടക്കാൻ നിരവധി ഡാറ്റാ ഓഫറുകളാണ് വോഡഫോൺ അടുത്തിടെ പുറത്തിറക്കിയിട്ടുള്ളത് . ചൊവ്വാഴ്ചയാണ് 349 രൂപയുടെ ഡാറ്റാ പ്ലാൻ പ്രതിദിനം രണ്ട് ജിബി ഡാറ്റയായി വോഡഫോൺ ഉയർത്തിയത് ."
business,ജമ്പ് - സ്റ്റാർട്ട് ചെയ്യാം . രണ്ടറ്റത്തും ബാറ്ററി ക്ലിപ്പുകൾ ഘടിപ്പിച്ച ഗേജ് കൂടിയ രണ്ടുവയറുകൾ അടങ്ങിയ ജമ്പ് കേബിൾ കിറ്റ് വാങ്ങാൻ കിട്ടും . 600 രൂപ മുതൽ 2000 രൂപവരെയുള്ള വിലയ്ക്ക് ഇലക്ട്രിക് സ്റ്റോറുകളിൽ നിന്നോ സ്പെയർ പാർട്സ് ഷോപ്പുകളിൽ നിന്നോ ഇത് ലഭ്യമാകും . ഹെഡ്ലൈറ്റ് പോലുള്ളവ ഓഫാണെന്ന് ഉറപ്പുവരുത്തുക . ഹാൻഡ് ബ്രേക്ക് ഉപയോഗിച്ചശേഷം ഇരുവാഹനങ്ങളും ന്യൂട്രൽ ഗിയറിലാക്കുക . പോസിറ്റീവ് ടെർമിനലുകൾ ചുവന്ന കേബിളുപയോഗിച്ച് ബന്ധിപ്പിക്കുക . ചാർജ്ജുള്ള ബാറ്ററിയുടെ നെഗറ്റീവ് ടെർമ്മിനൽ നമ്മുടെ വാഹനത്തിന്റെ ഏതെങ്കിലും ലോഹഭാഗവുമായി ക്ലിപ്പ് ചെയ്യുക . ചുവന്ന കേബിൾ അഴിക്കുമ്പോൾ വാഹനത്തിന്റെ ബോഡിയിലും മറ്റും തട്ടാതിരിക്കാൻ ശ്രദ്ധിക്കുക . ജംപ് സ്റ്റാർട്ടിംഗിനെക്കുറിച്ച് കൂടുതൽ അറിയാൻ വീഡിയോ കാണാം
business,"ഡിസ്കൌണ്ടിൽ വിൽക്കുന്ന ഉൽപ്പനങ്ങളുടെ നിരക്കിന് പുറമേ ഉപഭോക്താവിൽ നിന്നും വാറ്റ് ഈടാക്കാൻ പാടില്ലെന്ന് ദേശീയ ഉപഭോക്തൃ തർക്ക പരിഹാര കമ്മീഷന്റെ ഉത്തരവ് . 40 ശതമാനം വരെ ഡിസ്കൌണ്ടിൽ വിൽക്കുന്ന ഉൽപ്പനങ്ങളുടെ വിലയ്ക്ക് പുറമേ വാറ്റും ഈടാക്കുന്നത് കുറ്റകരമാണെന്നും കമ്മീഷൻ വ്യക്തമാക്കി . ഡിസ്കൌണ്ട് നൽകുന്ന ഉപഭോഗ വസ്തുക്കളുടെ വിലയിൽ സെസ്സ് അടക്കം എല്ലാ നികുതിയും ഉൾപ്പെടുമെന്ന നിയമപ്രകാരമാണ് കമ്മീഷന്റെ നിർദേശം . ചണ്ഡീഗഢിലെ വുഡ്ലാന്റ് ഷോപ്പിൽ നിന്നും ഡിസ്കൌണ്ട് നിരക്കിൽ ജാക്കറ്റ് വാങ്ങിയ ഉപഭോക്താവിന്റെ കൈയിൽ നിന്നും വാറ്റ് ഇനത്തിൽ തുക ഈടാക്കിയിരുന്നു . ഇതിനെതിരെ ഉപഭോക്താവ് സംസ്ഥാന ഉപഭോക്തൃ തർക്ക പരിഹാര കമ്മീഷനിൽ പരാതി നൽകിയെങ്കിലും തള്ളിപ്പോയി . തുടർന്നാണ് ദേശീയ കമ്മീഷനിൽ ഹർജി നൽകിയത് . ഉപഭോക്താവിന്റെ ഹർജി സ്വീകരിച്ച കമ്മീഷനാണ് ഈ നിർദേശം പുറപ്പെടുവിച്ചത് . ഫ്ലാറ്റ് ഡിസ്കൌണ്ട് എന്ന പേരിൽ പരസ്യം ചെയ്യുകയും , പിന്നീട് എംആർപിയിൽ പറഞ്ഞതിനെക്കാൾ കൂടുതൽ നിരക്ക് നൽകേണ്ടി വരുന്നതും അധാർമികമായ വ്യാപാരരീതിയാണെന്നും കമ്മീഷൻ കണ്ടെത്തി . പരാതിക്കാരനിൽ നിന്നും വാറ്റ് ഇനത്തിൽ അധികമായി ഈടാക്കിയ തുക തിരിച്ചു നൽകാനുംകമ്മീഷൻ ഉത്തരവിട്ടു . ഇതിനുപുറമേ , പരാതിക്കാരന് നഷ്ടപരിഹാരമായി 2000 രൂപയ്ക്കോ 5000 രൂപയ്ക്കോ ഇടയിലുള്ള തുക നൽകാനും , കോടതി വ്യവഹാരത്തിന് ചെലവായ തുകയും വുഡ്ലാന്റ് ഫ്രാഞ്ചൈസി നൽകണമെന്നും കമ്മീഷൻ നിർദേശിച്ചു ."
business,"രാജ്യത്തിന്റെ സമ്പദ് വ്യവസ്ഥ ആവശ്യപ്പെടുന്ന മാറ്റങ്ങളാണ് നോട്ട് നിരോധനവും ജി . എസ് . ടിയുമെന്ന് ഉപരാഷ്ട്രപതി വെങ്കയ്യ നായിഡു അഭിപ്രായപ്പെട്ടു . നല്ല മാറ്റങ്ങൾ കൊണ്ടുവരാൻ പരിഷ്കാരങ്ങൾക്ക് കഴിഞ്ഞു . പൌരന്മാർ അഭിമാനം കൊള്ളേണ്ട വ്യവസായ മേഖലയാണ് ഇന്ത്യയുടേതെന്നും ഉപരാഷ്ട്രപതി കൊച്ചിയിൽ പറഞ്ഞു . കൊച്ചിൻ ചേംബർ ഓഫ് കൊമേഴ്സിന്റെ 160 - ാമത് വാർഷികാഘോഷം ഉദ്ഘാടനം ചെയ്യുകയായിരുന്നു അദ്ദേഹം . ഇന്ത്യയുടെയും കേരളത്തിന്റെയും വ്യാവസായിക , സാമൂഹിക നേട്ടങ്ങൾ എടുത്തുപറഞ്ഞായിരുന്നു വാർഷികാഘോഷ വേദിയിലെ ഉപരാഷ്ട്രപതിയുടെ പ്രസംഗം . വികസന കാര്യത്തിൽ കേരളം മറ്റ് സംസ്ഥാനങ്ങൾക്ക് മാതൃകയായെന്ന് അദ്ദേഹം അഭിനന്ദിച്ചു . വിമർശനങ്ങൾ നേരിടുന്നുണ്ടെങ്കിലും രാജ്യത്ത് മാറ്റങ്ങൾ കൊണ്ടി വരാൻ നോട്ട് നിരോധനമടക്കമുള്ള പരിഷ്കാരങ്ങൾക്കായി . കള്ളപ്പണമെത്രയെന്ന് ജനങ്ങളെ ബോധിപ്പിക്കേണ്ട ഉത്തരവാദിത്തം സർക്കാരിനും റിസർവ് ബാങ്കിനുമുണ്ടെന്നും അദ്ദേഹം കൂട്ടിചേർത്തു . വിദേശ നിക്ഷേപങ്ങൾക്ക് പ്രാധാന്യം നൽകുന്ന നമ്മൾ രാജ്യത്തിന്റെ വ്യവസായ മേഖലക്ക് ഊന്നൽ നൽകണമെന്നും ഉപരാഷ്ട്രപതി അഭിപ്രായപ്പെട്ടു . തീവ്രവാദം പോലെയുള്ള സാമൂഹിക വിപത്തിനെ തുരത്താൻ കൂടി കഴിഞ്ഞാൽ രാജ്യം വലിയ പുരോഗതി കൈവരിക്കുമെന്നും അദ്ദേഹം കൂട്ടിച്ചേർത്തു . ഗെയ്ൽ പദ്ധതി ഈ സർക്കാറിന്റെ കാലയളവിൽ തന്നെ പൂർത്തിയാക്കാനാകുമെന്നാണ് പ്രതീക്ഷയെന്ന് മന്ത്രി കെ . ടി ജലീൽ പറഞ്ഞു . ചേംബർ ഓഫ് കൊമേഴ്സ് ആന്റ് ഇൻഡസ്ട്രീസിന്റെ ആഘോഷ പരിപാടിക്ക് ശേഷം രണ്ട് ദിവസത്തെ കൊച്ചി സന്ദർശനം പൂർത്തിയാക്കി ഉപരാഷ്ട്രപതി മടങ്ങി ."
technology,ഉപഭോക്താക്കൾക്ക് സാമ്പത്തിക നേട്ടമുണ്ടാക്കി കൊണ്ട് ഭീം ആപ്പ് ഉപയോഗിക്കാൻ പുതിയ പദ്ധതി പ്രഖ്യാപിച്ച് കേന്ദ്രസർക്കാർ . ഉപഭോക്താക്കൾക്ക് ഇൻസെൻറീവും വ്യാപാരികൾക്ക് കാഷ് ബാക്കും നൽകുന്ന രണ്ട് പദ്ധതികളാണ് അംബേദ്കർ ജയന്തി ദിനത്തിൽ പ്രധാനമന്ത്രി പ്രഖ്യാപിച്ചിത് . ഭീം ആപ്പിന്റെ ആധാർ അധിഷ്ഠിത സേവനവും സർക്കാർ ഇന്ന് ലോഞ്ച് ചെയ്തു . പ്രധാനമന്ത്രി ഇതിൻറെ ഉദ്ഘാടനം നിർവഹിച്ചു . ഡിജിറ്റൽ ഇടപാടുകൾ പ്രോത്സാഹിപ്പിക്കുന്നതിന്റെ ഭാഗമായി കേന്ദ്രസർക്കാർ രംഗത്തിറക്കിയ ഡിജറ്റൽ ആപ്പ് ആണ് ഭീം . അഴിമതിക്കെതിരെയുള്ള സഫായ് അഭിയാൻറെ ഭാഗമായിരുന്നു ഈ ഡിജിറ്റൽ ട്രാൻസാക്ഷൻ ആപ്ലിക്കേഷനും . ഭീം ആപ്പിന്റെ പ്രചാരണം വർധിപ്പിക്കുകയെന്ന ലക്ഷ്യവും പ്രധാനമന്ത്രി പ്രഖ്യാപിച്ച രണ്ട് പുതിയ പദ്ധതികൾക്ക് പിന്നിലുണ്ട് . ഭീം ആപ്പിലേക്ക് ഉപഭോക്താക്കളെ ചേർക്കുന്നവർക്ക് 10 രൂപ വീതമുള്ള ഇൻസെന്റീവ് ആണ് സർക്കാർ നൽകുന്നത് . 20 പേരെ ചേർത്താൽ 200 രൂപ ഉപഭോക്താക്കൾക്ക് ലഭിക്കും . ഭീം ആപ്പ് ഡൌൺലോഡ് ചെയ്ത് ഉപയോഗിച്ചാൽ 25 രൂപയും സർക്കാർ ഇൻസെന്റീവ് പ്രഖ്യാപിച്ചിട്ടുണ്ട് . ബിസിനസ്സ് ആവശ്യങ്ങൾക്കായി ഭീം ആപ്പ് ഉപയോഗിക്കുന്നവർക്ക് 50 മുതൽ 100 രൂപ വരെ കാഷ് ബാക്കും സർക്കാർ പ്രഖ്യാപിച്ചിട്ടുണ്ട് . പ്രതിമാസം 200 ഇടപാടുകൾ വരെ നടത്തുന്നവർക്ക് ഇടപാട് ഒന്നിന് 50 പൈസ ഇൻസെൻറീവ് ലഭിക്കും . ഇത്തരത്തിൽ 300 രൂപ വരെ ഉപഭോക്താക്കൾക്ക് ലഭിക്കും . എല്ലാ മാസവും ഏഴാം തീയ്യതി ഈ പണം അക്കൌണ്ടിലേക്ക് ക്രെഡിറ്റ് ആവും . ഉപഭോക്താക്കൾക്ക് സാമ്പത്തിക ലാഭമുണ്ടാക്കി ഭീം ആപ്പിന്റെ പ്രചാരം വർധിപ്പിക്കാനാണ് സർക്കാർ ലക്ഷ്യമിടുന്നത് .
entertainment,"നിരാശയിലാണ്ടു പോയ ജീവിതത്തിൽ നിന്നും , അനുഭവങ്ങളുടെ വെളിച്ചത്തിലൂടെ വിജയത്തിലേക്ക് എത്തിപ്പെടുന്ന യുവാവിന്റെ കഥ പറയുന്ന ഹ്രസ്വ ചിത്രമാണ് ലൂസർ . ലോക്കൽ വോയ്സ് എൻറർടെയ്ൻമെൻറിൻറെ ബാനറിൽ നിർമിച്ച ലൂസർ അനുജയ് രാമൻ ( അനൂപ് രാമൻ , അജയ് രാമൻ എന്നീ സഹോദരങ്ങൾ ) ആണ് സംവിധാനം ചെയ്തിരിക്കുന്നത് . സാലിഹ് മരക്കാർ ആണ് കേന്ദ്രകഥാപാത്രമായെത്തിയിരിക്കുന്നത് . ശ്രീജിത്ത് തടത്തിൽ , നീധീഷ് പാലംതലക്കൽ എന്നിവർ പ്രൊഡ്യൂസർ ആയും , പ്രൊഡക്ഷൻ കണ്ട്രോളേഴ്സ് ആയും പ്രവർത്തിച്ചു . കർണാടക , ഗോവ , മഹാരാഷ്ട്ര , ഗുജറാത്ത് , രാജസ്ഥാൻ , ഡൽഹി , ഹിമാചൽ എന്നിവിടങ്ങളിൽ ആയിരുന്നു ഷൂട്ടിംഗ് ലൊക്കേഷനുകൾ . ക്ളൈമാക്സ് ഷൂട്ടിംഗ് ഹിമാലയത്തിലെ മണാലിയിലേ ദേശീയ പാതയിലെ റോഹ്താങ് പാസിൽ ആയിരുന്നു . സമുദ്രനിരപ്പിൽ നിന്നും 3978 മീറ്റർ ഉയരത്തിൽ , വെറും 2 ഡിഗ്രി താപനിലയിൽ നടന്ന ഷൂട്ടിംഗ് വളരെ വെല്ലുവിളി ഉയർന്ന ഒരു അനുഭവമാണ് സമ്മാനിച്ചതെന്ന് അണിയറപ്രവർത്തകർ പറയുന്നു . മന്ദാരം സിനിമയുടെ സംഗീതം ചെയ്ത മുജീബ് മജീദ് ആണ് ലൂസറിനും സംഗീതം നിർവഹിച്ചത് . ഹിന്ദി സംഗീതത്തിന്റെ പശ്ചാത്തലത്തിലാണ് ഇതിന്റെ മ്യൂസിക് കടന്നുപോവുന്നത് . 20 മിനിട്ട് ദൈർഘ്യമുള്ള ഈ ഹ്രസ്വചിത്രം 43 ദിവസമെടുത്തായിരുന്നു ചിത്രീകരണം പൂർത്തിയാക്കിയത് . രചനയും ഛായാഗ്രഹണവും , എഡിറ്റിംഗും അനൂപ് രാമനും അജയ് രാമനും ചേർന്നാണ് നിർവഹിച്ചിരിക്കുന്നത് . ഹിന്ദി കവി സത്യവ്രത് സിംഗ് ജഡേജയാണ് ഗാനരചന . സൌണ്ട് മിക്സിംഗ് സുജിത്ത് ബത്തേരിയും സൌണ്ട് ഇഫക്ട്സ് ടോണി ബാബുവും നിർവഹിച്ചിരിക്കുന്നു ."
sports,"ഇന്ത്യൻ ഓപ്പണർമാരായ ശിഖർ ധവാനും കെഎൽ രാഹുലിനും ഐസിസി ടെസ്റ്റ് റാങ്കിങ്ങിൽ നേട്ടം . ശ്രീലങ്കയ്ക്കെതിരായ മികച്ച പ്രകടനമാണ് ഇരുവരെയും കരിയറിലെ മികച്ച റാങ്കിലെത്തിച്ചത് . പരമ്പരയിൽ രണ്ട് സെഞ്ചുറികൾ നേടിയ ധവാൻ പത്ത് സ്ഥാനങ്ങളുയർന്ന് 28 സ്ഥാനത്തെത്തി . അവസാന രണ്ട് മൽസരങ്ങളിൽ ബാറ്റ് ചെയ്ത കെഎൽ രാഹുൽ ഒമ്പതാം സ്ഥാനത്തുണ്ട് . ചേതേശ്വർ പൂജാര , വിരാട് കോലി , അജിങ്ക്യ രഹാന എന്നിവരാണ് ആദ്യ പത്തിലുള്ള മറ്റ് ഇന്ത്യൻ താരങ്ങൾ . ഓസ്ട്രേലിയൻ ക്യാപ്റ്റൻ സ്റ്റീവൻ സ്മിത്താണ് ഒന്നാം സ്ഥാനത്ത് . ജോ റൂട്ടും കെയ്ൻ വില്ല്യംസണുമാണ് രണ്ടും , മൂന്നും സ്ഥാനങ്ങളിൽ . ടീം റാങ്കിങ്ങിൽ ഇന്ത്യ ഒന്നാം സ്ഥാനം നിലനിർത്തി . അതേസമയം പരമ്പര ദയനീയമായി തോറ്റ ശ്രീലങ്ക ഏഴാം സ്ഥാനത്തായി . ബോളർമാരുടെ പട്ടികയിൽ ആദ്യ പത്തിൽ മാറ്റമില്ല . രവീന്ദ്ര ജഡേജ ഒന്നാം സ്ഥാനവും ആർ അശ്വിൻ മുന്നാം സ്ഥാനവും നിലനിർത്തി . ഇംഗ്ലണ്ടിൻറെ ജയിംസ് ആൻഡേഴ്സനാണ് രണ്ടാമത് . അവസാന മൽസരത്തിലെ മികച്ച പ്രകടനത്തിൻറെ അടിസ്ഥാനത്തിൽ കുൽദീപ് യാദവ് 29 സ്ഥാനങ്ങൾ മുന്നോട്ടു കയറി 58ലെത്തി . മുഹമ്മദ് ഷമി , ഉമേഷ് യാദവ് എന്നിവരാണ് യഥാക്രമം 19,21 സ്ഥാനങ്ങളിൽ . ഓൾറൌണ്ടർമാരിൽ ബംഗ്ലാദേശ് താരം ഷാക്കിബ് അൽ ഹസൻ ഒന്നാം സ്ഥാനത്ത് തിരിച്ചെത്തി . രവീന്ദ്ര ജഡേജ രണ്ടാം സ്ഥാനത്തും ആർ അശ്വിൻ മുന്നാമതുമാണ് . ശ്രീലങ്കയ്ക്കെതിരായ അവസാന മൽസരത്തിൽ സസ്പെൻഷനാണ് ജഡേജക്ക് വിനയായത് . ദക്ഷിണാഫ്രിക്കയ്ക്കെതിരെ മിന്നും പ്രകടനം കാഴ്ച്ചവെച്ച ഇംഗ്ലണ്ടിൻറെ മൊയ്ൻ അലി , ബെൻ സ്റ്റോക്സ് എന്നിവരാണ് മൂന്നും നാലും സ്ഥാനങ്ങളിൽ ."
technology,"നടി ആക്രമിക്കപ്പെട്ട കേസിൽ ജയിലിലായ നടൻ ദിലീപിന് ഹാക്കർമാരും പണികൊടുത്തു . ദിലീപിൻറെ ഔദ്യോഗിക വെബ്സൈറ്റ് ' ദിലീപ് ഓൺലൈൻ ' ഹാക്കർമാർ തകർത്തു . വെബ്സൈറ്റിൻറെ ഹോം പേജിൽ അഴികൾക്കുള്ളിൽ നിൽക്കുന്ന ദിലീപിൻറെ ചിത്രങ്ങളും പോസ്റ്റ് ചെയ്തിട്ടുണ്ട് . ' വെൽകം ടു സെൻട്രൽ ' ജയിൽ എന്ന സിനിമയിലെ ചിത്രങ്ങളോടൊപ്പം ദിലീപിനെ കുറ്റവാളിയെന്ന് വിളിച്ചുകൊണ്ടുള്ള സന്ദേശവും കാണാം . ജയിൽ ഇവിടെയുണ്ട് . സെൻട്രൽ ജയിലിലേക്ക് സ്വാഗതം , കുറ്റവാളി ദിലീപ് എന്നാണ് ഹാക്കർമാരുടെ സന്ദേശം . ദിലീപിൻറെ പുതിയ സിനിമകളുടെ വിശേഷങ്ങളും ചിത്രങ്ങളും സിനിമകളുടെ പട്ടികയും ജീവചരിത്രവുമെല്ലാം ഉൾക്കൊള്ളുന്നതായിരുന്നു വെബ്സൈറ്റ് . ഹാക്ക് ചെയ്തതിന് ശേഷം ലിങ്കുകൾ പലതും തുറക്കാൻ സാധിക്കുന്നില്ല . ദിലീപിന്റെ മറ്റ് സംരഭങ്ങളായ ഗ്രാൻഡ് പ്രൊഡക്ഷൻസ് , ഡി സിനിമാസ് , ദേ പുട്ട് , ജിപി ട്രസ്റ്റ് എന്നിവയുടെ ലിങ്കുകളും വെബ്സൈറ്റിലുണ്ട് ."
entertainment,"തമിഴ് സിനിമയുടെ ഏറ്റവും പ്രധാന സീസണുകളിലൊന്നാണ് പൊങ്കൽ എങ്കിൽ ഇത്തവണ അതിന് കൌതുകവും ആവേശവും കൂടുതലാണ് . കോളിവുഡിന്റെ ' തല ' യും ' തലൈവരും ' ഒരേ ദിവസം തീയേറ്ററുകളിലെത്തുന്നു എന്നതാണ് കോളിവുഡിന്റെ പൊങ്കൽ ബോക്സ്ഓഫീസിനെ ഒരു പോരാട്ടവേദിയാക്കുന്നത് . രജനീകാന്തിന്റെ കാർത്തിക് സുബ്ബരാജ് ചിത്രം ' പേട്ടട ' ജനുവരി 10 എന്ന റിലീസ് തീയ്യതി ആദ്യം പ്രഖ്യാപിച്ചത് . ജനുവരി 14 എന്ന് നേരത്തേ പറഞ്ഞിരുന്നു അജിത്തിന്റെ സിരുത്തൈ ശിവ ചിത്രം ' വിശ്വാസ ' വും പിന്നീട് പത്താം തീയ്യതിയിലേക്ക് റിലീസ് മാറ്റുകയായിരുന്നു . ആകെ ആയിരത്തിലേറെ തീയേറ്ററുകളുള്ള തമിഴ്നാട്ടിൽ കൂടുതൽ പ്രദർശനങ്ങൾ ഏത് ചിത്രം നേടും എന്നറിയാനായിരുന്നു ഇന്റസ്ട്രിയുടെ ആദ്യ ആകാംക്ഷ . ആയിരത്തിൽ തൊള്ളായിരത്തോളം തീയേറ്ററുകളിലും നാളെ മുതൽ ഈ രണ്ട് ചിത്രങ്ങളാണ് പ്രദർശിപ്പിക്കുക . പരമാവധി പ്രദർശനങ്ങൾ തുല്യമായി വീതം വെച്ചിരിക്കുകയാണ് തമിഴ്നാട്ടിലെ മൾട്ടിപ്ലെക്സുകൾ അടക്കമുള്ള ഭൂരിഭാഗം തീയേറ്ററുകാരും . നാല് പ്രദർശന സമയങ്ങളുള്ള പല സിംഗിൾ തീയേറ്ററുകളും 2 - 2 അനുപാതത്തിലാണ് പേട്ടയ്ക്കും വിശ്വാസത്തിനും പ്രദർശനങ്ങൾ നൽകിയിരിക്കുന്നത് . സിംഗിൾ സ്ക്രീനുകൾക്ക് സ്പെഷ്യൽ ഷോകൾക്ക് ഇനിയും സർക്കാർ അനുമതി നൽകാത്തതിൽ കോളിവുഡിന് പ്രതിഷേധമുണ്ട് . അഞ്ചാമതൊരു പ്രദർശനത്തിന് സിംഗിൾ സ്ക്രീനുകൾക്ക് സർക്കാർ അനുമതി നൽകിയിട്ടില്ലെന്നാണ് സിനിമാ മന്ത്രി കടമ്പൂർ രാജു നേരത്തേ പറഞ്ഞത് . ഇനി അഥവാ അവസാനനിമിഷം അത്തരമൊരു പ്രദർശന സാധ്യത തെളിഞ്ഞാൽ ഓൺലൈൻ ബുക്കിംഗിൽ മുന്നിലെത്തുന്ന ചിത്രത്തിന് അഞ്ചാം പ്രദർശനം അനുവദിക്കാമെന്ന് തീയേറ്റർ ഉടമകളിൽ പലരും കരുതുന്നു . പൊങ്കൽ റിലീസായി രണ്ട് വമ്പൻ റിലീസുകൾ ഒരേദിവസം എത്തുന്നതിനെ എതിർക്കുന്നവരും അനുകൂലിക്കുന്നവരും ഇന്റസ്ട്രിയിലും തീയേറ്റർ ഉടമകൾക്കിടയിലുമുണ്ട് . ഒരേദിവസം എത്തുന്നത് രണ്ട് ചിത്രങ്ങളുടെയും കളക്ഷനെ ബാധിക്കുമെന്നാണ് ഒരു വിലയിരുത്തൽ . എന്നാൽ ഉത്സവ സീസണുകളിലെ ' സോളോ റിലീസുകൾ ' അടുത്തകാലത്ത് സംഭവിച്ചതാണെന്നും മുൻപ് ശിവാജി ഗണേശന്റെയും എംജിആറിന്റെയും ജെമിനി ഗണേശന്റെയുമൊക്കെ ചിത്രങ്ങൾ ഒരേദിവസം എത്തിയിട്ടുണ്ടെന്ന് അനുകൂലിക്കുന്നവർ വാദിക്കുന്നു . തമിഴ്നാട്ടിൽ കുടുംബങ്ങളെല്ലാം തീയേറ്ററുകളിലേക്കെത്തുന്ന പൊങ്കലിന് ഓരോ ചിത്രത്തിനും അതർഹിക്കുന്ന ഷെയർ ലഭിക്കുമെന്നും അവർ വിലയിരുത്തുന്നു . രജനിയുടെയും അജിത്തിന്റെയും ആരാധകർക്ക് തൃപ്തിയേകുന്നവയല്ലായിരുന്നു ഇരുവരുടെയും അവസാന ചിത്രങ്ങൾ . ഷങ്കറിന്റെ സംവിധാനത്തിൽ രജനി എത്തിയ 2.0 കഴിഞ്ഞ വർഷത്തെ ഏറ്റവും വലിയ വിജയങ്ങളിലൊന്നായെങ്കിലും ആരാധകർ സ്ക്രീനിൽ കാണാനാഗ്രഹിക്കുന്ന ' തലൈവർ ' ആയിരുന്നില്ല അതിൽ . അജിത്തിന്റെ കാര്യത്തിൽ , സിരുത്തൈ ശിവ തന്നെ സംവിധാനം ചെയ്ത അവസാന ചിത്രം വിവേകവും ആരാധക പ്രതീക്ഷകൾക്ക് ഒപ്പമെത്താതെ പോയ ചിത്രമാണ് . അജിത്തിനൊപ്പം നാലാം തവണ ഒന്നിക്കുമ്പോൾ ശിവയ്ക്ക് എന്തെങ്കിലും പുതുതായി പറയാനുണ്ടാവുമോ എന്നാണ് ഇന്റസ്ട്രി ഉറ്റുനോക്കുന്നത് . താരമുണ്ട് എന്നതുകൊണ്ട് മാത്രം ഒരു സിനിമയും ബോക്സ്ഓഫീസിൽ വിജയിക്കാത്ത കാലത്ത് ഉള്ളടക്കവും അവതരണവുമൊക്കെ പ്രധാനമാണെന്ന് ട്രേഡ് അനലിസ്റ്റുകൾ കരുതുന്നു . മറുതലയ്ക്കൽ പേട്ടയുടെ ട്രെയ്ലറിൽ പഴയ രജനിയെ വീണ്ടെടുക്കാനുള്ള ശ്രമമുണ്ട് . എന്നാൽ കാർത്തിക് സുബ്ബരാജ് ആണ് സംവിധായകൻ എന്നതിനാൽ ഒരു മാസ് രജനി പടത്തിനപ്പുറമുള്ള ചിലത് എന്തായാലും പ്രതീക്ഷിക്കപ്പെടുന്നുണ്ട് പേട്ടയിൽ നിന്ന് . വിജയ് സേതുപതി , നവാസുദ്ദീൻ സിദ്ദിഖി , സിമ്രാൻ , ത്രിഷ , ശശികുമാർ , ബോബി സിംഹ എന്നിങ്ങനെ വമ്പൻ താരനിരയും പേട്ടയെക്കുറിച്ചുള്ള പ്രതീക്ഷകളെ വർധിപ്പിക്കുന്നു . അതെന്തായാലും റിലീസ് ദിനം വൈകുന്നേരത്തോടെ ഏത് ചിത്രമാണ് പൊങ്കൽ മത്സരത്തിൽ മുന്നേറുകയെന്ന് ട്രേഡ് അനലിസ്റ്റുകൾക്ക് പ്രവചിക്കാനാവുമെന്ന് കരുതപ്പെടുന്നു . ഒട്ടേറെ കൌതുകങ്ങൾ വേറെയുമുണ്ട് ഈ ബോക്സ്ഓഫീസ് ' യുദ്ധ ' ത്തിൽ . 24 വർഷത്തിന് ശേഷമാണ് ഒരു രജനീകാന്ത് ചിത്രം പൊങ്കൽ റിലീസായി എത്തുന്നത് . 1995 ജനുവരി 12ന് തീയേറ്ററുകളിലെത്തിയ ബാഷയായിരുന്നു ആ പൊങ്കൽ ചിത്രം . ഏതാനും വർഷങ്ങളുടെ ഇടവേളയ്ക്ക് ശേഷമാണ് ഒരേദിവസം രണ്ട് വൻ റിലീസുകൾ തമിഴ് സിനിമയിൽ സംഭവിക്കുന്നത് . 2014ൽ എത്തിയ ജില്ലയും വീരവുമാണ് തമിഴിൽ അവസാനമായി ഒരേദിവസം തീയേറ്ററുകളിലെത്തിയ ചിത്രങ്ങൾ ."
sports,"സാധാരണയായി ഞാൻ ക്രീസിലെത്തിയാൽ നങ്കൂരക്കാരന്റെ റോളാണ് എടുക്കാറുള്ളത് . കാരണം രോഹിത്തും ധവാനും എന്നെക്കാൾ മികച്ച സ്ട്രോക്ക് പ്ലേ കളിക്കുന്നവരാണ് . പക്ഷെ ഇന്ന് ഞാൻ ക്രീസിലെത്തിയപ്പോൾ പതിവിലും കൂടുതൽ ആക്രമിച്ച് കളിക്കാൻ എനിക്ക് കഴിഞ്ഞു . അപ്പോൾ ഞാൻ രോഹിത്തിനോട് പറഞ്ഞു , ഞാൻ ഇതുപോലെ തന്നെ മുന്നോട്ടുപോവും , താങ്കൾ നങ്കൂരക്കാരന്റെ റോൾ കളിക്കണമെന്ന് . അത് രോഹിത് അക്ഷരാർത്ഥത്തിൽ പാലിച്ചു . ഞാൻ പുറത്തായശേഷം റായിഡു എത്തിയതോടെ രോഹിത് അടിച്ചു തകർത്തു , റായിഡു , നങ്കൂരക്കാരന്റെ റോളെടുത്തു . ഇത് ഞങ്ങളുടെ അഞ്ചാമത്തെയോ ആറാമത്തെയോ സെഞ്ചുറി കൂട്ടുകെട്ടാണിത് . രോഹിത്തിനൊപ്പം ബാറ്റ് ചെയ്യുക എന്നത് എപ്പോഴും സന്തോഷം പകരുന്ന കാര്യമാണെന്നും കോലി പറഞ്ഞു ."
technology,"വൈ . യു ബ്രാൻറിൻറെ ഏറ്റവും പുതിയ ഫോൺ ആണ് വൈയു യൂനികോൺ . സൈനോജിൻ ഒഎസിൽ മുൻപ് മൈക്രോമാക്സിൻറെ അനുബന്ധ കമ്പനിയായ വൈ . യു ഇറക്കിയ ഫോണുകൾ തരക്കേടില്ലാത്ത പ്രകടനമാണ് വിപണിയിൽ നടത്തിയത് . ഇപ്പോൾ ഇറക്കിയ യൂനികോൺ ഒരു മിഡ് റേഞ്ച് സ്മാർട്ട്ഫോൺ ആണ് . 5 . 5 ഇഞ്ചാണ് ഈ ഫോണിൻറെ എൽസിഡി സ്ക്രീൻ വലിപ്പം . ഫോണിൻറെ റെസല്യൂഷൻ 1080X1920 പിക്സലാണ് . ഒക്ടാകോർ 1.8 ജിഗാഹെർട്സ് മീഡിയ ടെക്ക് പ്രോസസ്സറാണ് ഇതിൽ ഉപയോഗിച്ചിരിക്കുന്നത് . 4ജിബിയാണ് റാം ശേഷി . 32 ജിബിയാണ് ഇൻറേണൽ മെമ്മറി ശേഷി . എസ്ഡി കാർഡ് ഉപയോഗിച്ച് മെമ്മറി ശേഷി 128 ജിബിവരെ വർദ്ധിപ്പിക്കാം . 13 എംപിയാണ് പ്രധാന ക്യാമറ . 5എംപിയാണ് സെൽഫി ക്യാമറ . വൈ . യുവിൻറെ ആദ്യത്തെ 4000 എംഎഎച്ച് ബാറ്ററി ശേഷിയുള്ള ഫോണാണ് ഇത് . ആൻഡ്രോയ്ഡ് ലോലിപോപ്പ് ആണ് അടിസ്ഥാന ഒ . എസ് . 12 , 999 രൂപയാണ് ഫോണിൻറെ വില . ഓൺലൈനിലൂടെ മാത്രമേ ഇത് ലഭിക്കൂ . മോട്ടോ ജി4 , ഷവോമി റെഡ്മീ നോട്ട് 3 പോലുള്ള ഫോണുകളുടെ വിപണിയാണ് ഈ ഫോൺ ശരിക്കും ലക്ഷ്യം വയ്ക്കുന്നത് ."
entertainment,"അമ്മയുടെ ജനറൽബോഡി യോഗത്തിന് ശേഷം താരങ്ങൾ മാധ്യമങ്ങളോട് മോശമായി പെരുമാറിയ സംഭവത്തിൽ അമ്മ പ്രസിഡൻറ് ഇന്നസെൻറ് മാപ്പ് പറഞ്ഞു . താൻ അമ്മ പ്രസിഡൻറ് സ്ഥാനത്ത് നിന്നും രാജിവയ്ക്കും എന്നത് മാധ്യമങ്ങൾ പ്രചരിപ്പിച്ചതാണെന്ന് ഇന്നസെൻറ് പറഞ്ഞു . അമ്മയുടെ പ്രവർത്തനങ്ങളും രൂപീകരണങ്ങളും വിവരിച്ചാണ് ഇന്നസെൻറ് വാർത്ത സമ്മേളനം തുടങ്ങിയത് . എന്നാൽ അമ്മ സംബന്ധിച്ച് ഇപ്പോൾ ചില ഊഹാപോഹങ്ങൾ പരക്കുന്നുണ്ട് . ഇത് ജനങ്ങൾക്കിടയിൽ തെറ്റിദ്ധാരണ പരത്തുന്നുണ്ട് . ഗണേഷ് കുമാറിൻറെ കത്ത് മനസികമായി പ്രയാസമുണ്ടാക്കിയെന്ന് പറഞ്ഞ ഇന്നസെൻറ് , ഗണേഷ് കത്തിൽ സൂചിപ്പിച്ച കാര്യങ്ങളിൽ സത്യമുണ്ടെന്ന് സമ്മതിച്ചു . അമ്മ പിരിച്ച് വിടണമെന്ന് പറയേണ്ടിയിരുന്നില്ല , പക്ഷെ അമ്മ പറഞ്ഞ പല കാര്യങ്ങളും നടപ്പിലാക്കാൻ സാധിച്ചിട്ടില്ലെന്നത് സത്യമാണ് . അമ്മയുടെ യോഗത്തിൽ ഗണേഷിൻറെ പ്രശ്നങ്ങൾ പരിഹരിച്ചിട്ടുണ്ട് . എന്നും രാവിലെ എഴുന്നേറ്റ് എല്ലാ അംഗങ്ങൾക്കും ഒരു പോലെ സുരക്ഷ കൊടുക്കാൻ അമ്മയ്ക്ക് സാധിക്കില്ല . നടി ആക്രമിക്കപ്പെട്ട സമയത്ത് പ്രതികളെ പിടിക്കാൻ മുഖ്യമന്ത്രിയോടും ഡിജിപിയെയും വിളിച്ചിരുന്നുവെന്ന് ഇന്നസെൻറ് ആവർത്തിച്ചു . മറ്റ് രീതിയിൽ കേസ് തിരിഞ്ഞ് പോകാതിരിക്കാനാണ് പരസ്യ പ്രതികരണം നടത്താതിരുന്നത് . അമ്മയുടെ ജനറൽബോഡി മീറ്റിംഗിൽ ഉണ്ടായ സംഭവത്തിൽ രണ്ടുപേർ എഴുന്നേറ്റ് ആവേശം കയറി സംസാരിച്ചു , ഇത് മറ്റുള്ളവർക്ക് മോശം തോന്നാം . ഇത് കണ്ട് ചിലർ കൂവി അതിൽ ഇന്നസെൻറ് മാപ്പ് ചോദിച്ചു . അന്ന് അവരെ എനിക്ക് തടയാമായിരുന്നു . അതിൽ മാപ്പ് ചോദിക്കുന്നു . അമ്മയുടെ കാര്യത്തിൽ വരുമ്പോൾ ഞാൻ എംപിയല്ല , അത് പോലെ തന്നെയാണ് മറ്റ് ജനപ്രതിനിധികൾക്കും ബാധകമാണ് . ഈ സംഭവത്തോടെ എൻറെ ഇമേജും മോശമായി . മാധ്യമങ്ങൾ പറയും പോലെ അല്ല ഞങ്ങൾ എന്നും ഇരകൾക്ക് ഒപ്പമാണ് . വനിത അംഗങ്ങൾ എന്നും എക്സീക്യൂട്ടീവിൽ എന്നും ഉണ്ട് , എന്നാൽ ഇവരൊന്നും കൃത്യമായി എത്തില്ലെന്നും ഇന്നസെൻറ് പറയുന്നു . ഇത് ചോദിക്കേണ്ട ബാധ്യത എനിക്കുണ്ടാല്ല , നാളെ ഇത് തിരിഞ്ഞുവന്നാലോ . ഇത് തന്നെയാണ് ദിലീപ് മറ്റുള്ളവരോടും പറഞ്ഞത് . കേസിൻറെ കാര്യത്തിൽ ഞങ്ങളല്ല തീരുമാനം എടുക്കുന്നത് . ഭയന്നിട്ട് ഒന്നു പറയാതിരുന്നിട്ടില്ല . അമ്മയിലെ അംഗങ്ങൾക്കെതിരെ നടപടി ഉണ്ടായാൽ അപ്പോൾ കാര്യങ്ങൾ തീരുമാനിക്കും . അമ്മ പ്രസിഡൻറ് സ്ഥാനത്ത് നിന്നും താൻ ഒഴിയില്ല . കള്ളവാർത്തകൾ പ്രചരിപ്പിച്ചത് ഇവിടുത്തെ മാധ്യമങ്ങളാണെന്നും ഇന്നസെൻറ് പറഞ്ഞു ."
entertainment,"ലോകമെമ്പാടും ക്രിസ്തുമസ് ആഘോഷങ്ങൾ പൊടിപ്പൊടിക്കുമ്പോൾ ബോളിവുഡ് താരം പ്രിയങ്ക ചോപ്രയ്ക്കും അമേരിക്കൻ പോപ്പ് ഗായകൻ നിക്ക് ജൊനാസിനും ഈ ക്രിസ്തുമസ് വളരെ പ്രത്യേകയുള്ളതാണ് . വിവാഹം കഴിഞ്ഞ് ഇരുവരും ആദ്യമായി ആഘോഷിക്കുന്ന ക്രിസ്തുമസ് ആണിത് . തന്റെ പ്രിയതമനൊപ്പം ലണ്ടനിൽ വച്ചാണ് പ്രിയങ്ക ഇത്തവണ ക്രിസ്തുമസ് ആഘോഷിച്ചത് . ഭർത്താവ് ജൊനാസിനൊപ്പമുള്ള പ്രിയങ്കയുടെ ക്രിസ്തുമസ് ആഘോഷങ്ങളുടെ ചിത്രങ്ങൾ സാമൂഹ്യമാധ്യമങ്ങളിൽ വൈറലാകുകയാണ് . ദമ്പതികൾ ഇരുവരുടേയും ഇൻസ്റ്റ ഗ്രാം അകൌണ്ടിലൂടെയാണ് ചിത്രങ്ങൾ ആരാധകർക്കായി പങ്കുവച്ചത് . പ്രിയങ്കയുടെ അമ്മ മധു ചോപ്ര , സഹോദരൻ സിദ്ധാർത്ഥ് അടുത്ത ബന്ധുക്കളും സുഹൃത്തുക്കളും ആഘോഷങ്ങളിൽ പങ്കെടുത്തു . ജോധ്പൂരിലെ ഉമൈദ് ഭവൻ കൊട്ടാരത്തിൽ വച്ച് രണ്ട് ദിവസങ്ങളിലായാണ് വിവാഹം നടന്നത് . ഡിസംബർ ഒന്നിന് ക്രിസ്തീയ ആചാരപ്രകാരവും രണ്ടിന് ഹിന്ദുമത ആചാരപ്രകാരവുമായിരുന്നു വിവാഹം . ക്രിസ്തീയ ആചാരപ്രകാരമുള്ള വിവാഹത്തിന് നിക്കിന്റെ അച്ഛൻ പോൾ കെവിൻ ജോനാസായിരുന്നു കാർമികത്വം നൽകിയത് . അടുത്ത സുഹൃത്തുക്കളും കുടുംബാംഗങ്ങളുമടക്കം ചുരങ്ങിയ ആളുകൾ മാത്രമാണ് ചടങ്ങിൽ പങ്കെടുത്തത് . മുംബൈയിൽ പ്രിയങ്കയുടെ വസതിയിൽ നടന്ന വിവാഹ നിശ്ചയത്തിന് ശേഷം നാലുമാസം കഴിഞ്ഞാണ് വിവാഹം നടന്നത് . ദില്ലിയിലെ താജ് പാലസ്സിൽ ഡിസംബർ നാലിന് നടന്ന വിവാഹ സൽക്കാരത്തിൽ പ്രധാനമന്ത്രി നരേന്ദ്ര മോദി പങ്കെടുത്തിരുന്നു ."
technology,"ലോകം മുഴുവൻ ചർച്ച ചെയ്യുന്ന ഗെയിം ഓഫ് ത്രോൺസ് സീസൺ 7ൻ്റെ പുതിയ എപ്പിസോഡ് ചോർന്നു . ആഗസ്റ്റ് ആറിന് എച്ച് ബി ഒ ചാനൽ സംപ്രേക്ഷണം ചെയ്യാനിരുന്ന ഗെയിം ഓഫ് ത്രോൺസിൻ്റെ നാലാം എപിസോഡാണ് ചോർന്നത് . സ്റ്റാർ ഇന്ത്യയിൽ നിന്നു ഓൺലൈൻ ആയാണ് ഇത് ചോർന്നത് . സംഭവത്തിൽ കമ്പനി അന്വേഷണം പ്രഖ്യാപിച്ചു . മൊബൈൽ താരതമ്യ വെബ്സൈറ്റ് ആയ സ്മാർട്ട് പിക്സ് ഗെയിമിൻ്റെ എം പി ഫോറിലേക്കു നേരിട്ടുള്ള ലിങ്ക് കണ്ടെത്തുകയായിരുന്നു . സ്റ്റാർ ഇന്ത്യയുടെ തന്നെ വിതരണ സൈറ്റിൽ ആയിരുന്നു ഇത് . വെളളിയാഴ്ച്ചയാണ് എപിസോഡ് ചോർന്നതായി കാണപ്പെട്ടത് . തുടർന്ന് ഒട്ടേറെപ്പേർ ഗെയിം ഓഫ് ത്രോൺ ഡൌൺലോഡ് ചെയ്യാൻ ആരംഭിക്കുകയും സാമൂഹിക മാധ്യമങ്ങൾ വഴി പ്രചരിപ്പിക്കുകയും ചെയ്തു . ഇത് വളരെ ഗുരുതരമായ വീഴ്ച്ചയാണെന്നും സംഭവത്തെക്കുറിച്ച് അന്വേഷിക്കുമെന്നും സ്റ്റാർ ഇന്ത്യയുടെ ഉദ്ധ്യോഗസ്ഥൻ പറഞ്ഞു . ഇൻ്റർനെറ്റിലൂടെ ചോർന്ന എപ്പിസോഡിൽ സ്റ്റാർ ഇന്ത്യയുടെ ലേഗോയുളളതായും കാണപ്പെട്ടു , മുമ്പും ഹാക്കർമാർ എച്ച് ബി ഒ ചാനൽ സംപ്രേഷണം ചെയ്യാനിരുന്ന പല പ്രമുഖ പരിപാടികളുടെയും എപ്പിസോഡുകൾ ചോർത്തിയിട്ടുണ്ട് . ഹാക്ക് ചെയ്യുന്നതിലൂടെ ഇവർക്ക് പണം ലഭിക്കുന്നതായാണ് വിവരം . സംഭവത്തെ കുറച്ച് ഉടൻ അന്വേഷണം നടത്തി റിപ്പേർട്ട് സമർപ്പിക്കുമെന്നും ചാനൽ സിഇഒ പറഞ്ഞു ."
technology,"ആൻഡ്രോയ്ഡിൻറെ നിലവിലുള്ള പതിപ്പ് ആൻഡ്രോയ്ഡ് മാഷ്മെലോ 10 ശതമാനം ആൻഡ്രോയ്ഡ് ഗാഡ്ജറ്റുകളിൽ മാത്രമാണ് ഉപയോഗിക്കുന്നതെന്ന് ഗൂഗിൾ . എന്നാൽ ഇതിന് മുൻപ് ഇറങ്ങിയ ആൻഡ്രോയ്ഡ് ലോലിപ്പോപ്പ് ഏതാണ്ട് 20 ശതമാനം ആൻഡ്രോയ്ഡ് ഗാഡ്ജറ്റുകളിൽ പ്രവർത്തിക്കുന്നുണ്ട് . എന്നാൽ ഇത് പ്രതീക്ഷിച്ച വളർച്ചയ്ക്ക് ഒപ്പമല്ലെന്നാണ് ഗൂഗിൾ വിലയിരുത്തുന്നത് . പുറത്തിറങ്ങിയ കാലത്ത് ഇന്ത്യ പോലുള്ള മാർക്കറ്റുകളിൽ മാഷ്മെലോ വലിയ മുന്നേറ്റം നടത്തിയിരുന്നു . സാംസങ്ങിൻറെ ഫ്ലാഗ്ഷിപ്പ് മോഡലുകളായ ഗ്യാലക്സി എസ്7 , എസ്7 എഡ്ജ് എന്നിവ മാഷ്മെലോ ഓപ്പറേറ്റിംഗ് സിസ്റ്റത്തിലാണ് ഇറങ്ങിയത് . എന്നാൽ മെയ് മാസത്തോടെ മാഷ്മെലോ അപ്ഡേഷനിൽ വലിയ കുറവ് സംഭവിച്ചു എന്നാണ് റിപ്പോർട്ട് . ഗൂഗിൾ ആൻഡ്രോയ്ഡിൻറെ പുതിയ പതിപ്പായ ആൻഡ്രോയ്ഡ് എൻ പുറത്തിറക്കാനുള്ള ഒരുക്കത്തിലാണ് . ഏതാണ്ട് 15 ശതമാനം ആൻഡ്രോയ്ഡ് ഉപകരണങ്ങളെയാണ് ആൻഡ്രോയ്ഡ് എൻ ലക്ഷ്യം വയ്ക്കുന്നത് എന്നാണ് റിപ്പോർട്ട് . ലോകത്ത് ഇപ്പോഴും ആൻഡ്രോയ്ഡിൻറെ മുൻപതിപ്പുകളായ ഐസ്ക്രീം സാൻറ്വിച്ച് , ജെല്ലിബീൻ തുടങ്ങിയവയ്ക്ക് ഇപ്പോഴും 30 ശതമാനത്തോളം വിപണി പങ്കാളിത്തം ഉണ്ടെന്നാണ് റിപ്പോർട്ട് . അത് തെളിയിക്കുന്ന കണക്കുകൾ താഴെ കാണാം . ചിത്രം കടപ്പാട് - പിസി വേൾഡ്"
entertainment,"വിമൺ സിനിമ കളക്ടീവ് അം ഗങ്ങൾ നടത്തിയ വാർത്താസമ്മേളനത്തിന് പിന്നാലെ സിനിമയ്ക്കുള്ളിൽ നിലനിൽക്കുന്ന അസമത്വങ്ങളേയും അനീതിയേയും കുറിച്ചുള്ള ചർച്ചകളും സംവാദങ്ങളും ശക്തമാക്കുകയാണ് . ആക്രമണത്തിനിരയായ നടിയടക്കം പല വനിത ചലച്ചിത്ര പ്രവർത്തകർക്കും നീതി നിഷേധിക്കപ്പെടുകയാണെന്ന വികാരമാണ് വിമൺ ഇനി സിനിമ കളക്ടീവ് പങ്കുവച്ചത് . വാർത്താസമ്മേളനത്തിനിടെ നടി രേവതിയും നടി അർച്ചന പദ്മിനിയും തങ്ങൾ കണ്ടതും അറിഞ്ഞതുമായ ചില അനുഭവങ്ങൾ പങ്കുവയ്ക്കുകയും ചെയ്തിരുന്നു . മലയാള സിനിമയ്ക്കെതിരെ പൊതുവിൽ വിമർശനങ്ങൾ ശക്തമാക്കുമ്പോൾ സ്വന്തം അനുഭവം പറയുകയാണ് സഹസംവിധായികയായ ഐഷ സുൽത്താന . പത്ത് വർഷമായി മലയാള സിനിമാരം ഗത്ത് പ്രവർത്തിക്കുന്ന തനിക്ക് ഇന്നേവരെ ആരിലും നിന്നും മോശം അനുഭവം ഉണ്ടായിട്ടില്ലെന്നും മമ്മൂട്ടിയും മോഹൻലാലുമടക്കമുള്ള സീനിയർ താരങ്ങൾ മുതൽ യൂണിറ്റ് അം ഗങ്ങൾ വരെ എല്ലാവരും വളരെ മാന്യമായാണ് പെരുമാറിയിട്ടുള്ളതെന്നും നമ്മൾ എങ്ങനെ മറ്റുള്ളവരോട് പെരുമാറുന്നോ അതുതന്നെയാവും തങ്ങൾക്ക് തിരിച്ചു കിട്ടുകയെന്നും ഐഷ സുൽത്താന പറയുന്നു . ഐഷ സുൽത്താനയുടെ ഫേസ്ബുക്ക് പോസ്റ്റ് . . . . എനിക്ക് ചിലത് പറയാനുണ്ട്ഃ ഞാൻ 2008 ൽ ആണ് ലക്ഷദ്വീപിൽ നിന്നും കേരളത്തിൽ എത്തുന്നത് അന്ന് മുതൽ ഞാൻ ചാനലുകളിൽ വർക് ചെയ്തത് തുടങ്ങി , RJ , VJ , modeling , Acting , Program producer , പിന്നെ സ്വന്തമായി ഒരു അഡ്വടേസിങ് ഫ്രേം കൂടി ഓപ്പൺ ചെയ്തു , അതിനു ശേഷമാണ് ഞാൻ അസിസ്റ്റന്റ് ഡയറക്റ്റ്ർ ആയ് ജോലി ചെയ്യാൻ തുടങ്ങിയത് , ഇൌ 2008 മുതൽ ഇൌ ദിവസം വരെ രാത്രിയും പകലും ഞാൻ വർക് ചെയ്തിരുന്നത് ആണുങ്ങളുടെ കൂടെ ആണ് , എന്റെ ഓഫിലെ സ്റ്റാഫ് എല്ലാം തന്നെ ആണുങ്ങൾ ആയിരുന്നു . . . ഇപ്പോഴും ഞാൻ വർക് ചെയ്യുന്നത് ഡയറക്ഷൻ ഡിപാർമെന്റ്ൽ ആണ് , ഒട്ടുമുക്കാൽ ദിവസങ്ങളിലും day , night ഷൂട്ടിൽ ഞാൻ മാത്രമായിരിക്കും ഒരു പെൺകുട്ടി ആ ലോക്കേഷനിൽ ഉണ്ടാവുന്നത് , ഇത് ഇത്രയും ഞാൻ ആദ്യമേ പറഞ്ഞത് ഇനി കാര്യത്തിലേക്ക് കടക്കാം , , രണ്ട് പെൺകുട്ടികൾ സഹ സംവിധാനം ചെയ്യാൻ ചെന്നപ്പോൾ ലോകേഷണിൽ വെച്ച് അവർക്ക് ദുരനുഭവങ്ങൾ ഉണ്ടായി എന്നും പറഞ്ഞു വാർത്തകൾ കണ്ടിരുന്നു , മോൾ എന്നെ വാപ്പച്ചി എന്ന് വിളിക്ക് എന്ന് പറഞ്ഞ വേക്തിയാണ് നടൻ സിദ്ദിഖ് ( എന്റെ വാപ്പചി ) ഇനി ഒപ്പം വർക് ചെയ്ത അസിസ്റ്റ്ന്റ് അസോസിയേറ്റ് ഇവരിൽ നിന്നൊന്നും ഇന്നുവരെയും ഒരു നോട്ടം കൊണ്ട് പോലും എനിക്ക് ഒരു അസസ്ഥതയും ഇത് വരെ ഉണ്ടായിട്ടില്ല യൂണിറ്റിലെ ചേട്ടന്മാർ പോലും night shoot സമയത്ത് എന്നെ പ്രോടെക്റ്റ് ചെയ്തിട്ടെയുള്ളു . . . ഇത് എന്റെ അനുഭവം ആണ് . . . ഇതിന് ഒരു സഹ സംവിധായിക ആയ ഞാൻ സഹോദരിക് തരുന്ന മറുപടി : Attitude , behavior , self respect , dedication ഇത് നാലും നമ്മളിൽ കറക്റ്റ് ആകിയാൽ നമ്മൾക്ക് എവിടെയും respect കിട്ടും . . . ഇത് എന്റെ അനുഭവം കൊണ്ട് പറയുന്നതാണ് . . . . ❤🙏🏻"
business,"മുന്ന് തലമുറകളായി ഹെക്ടർ കണക്കിന് പ്രദേശത്ത് റബ്ബർ കൃഷിനടത്തുന്നവരാണ് പെരുനാട് കുറ്റിക്കയം കുടുംബം . കഴിഞ്ഞ അഞ്ച് വർഷമായി റബ്ബറിൽനിന്നും കാര്യമായ വരുമാനം ഒന്നും ലഭിക്കാതെ വന്നതോടെ റബ്ബർ കൃഷിയിൽ നിന്നും ചുവട് മാറ്റി . റബ്ബർ മരങ്ങൾ മുറിച്ച് മാറ്റിയില്ല പകരം ഇടവിളയായി പുഷ്പകൃഷിതുടങ്ങി . വിപണിയിൽ വലിയ വില ലഭിക്കുന്ന അലങ്കാര ചെടികളും ഇലചെടികളും വച്ചുപിടിപ്പിച്ചു . ഹെലികോണിയ , മെസഞ്ചിനിയ എന്നി അലങ്കാര ചെടികളാണ് ഇപ്പോൾ ഇവിടെ വ്യാപകമായി കൃഷി ചെയ്യുന്നത് . വലിയ പരിപാലനം ഒന്നും തന്നെ ഇവക്ക് ആവശ്യമില്ല . ഏകദേശം ഒന്നര വർഷം കൊണ്ട് വിളവെടുക്കാൻ കഴിയുമെന്ന് ഇവർ പറയുന്നു . റബ്ബറുമായി താരതമ്യം ചെയ്താൽ മൂന്ന് ഇരട്ടി വരുമാനം നേടാനാവുമെന്നും ഇവർ പ്രതീക്ഷിക്കുന്നു ."
sports,"വിൻഡീസിനെതിരായ നാലാം ഏകദിനത്തിൽ ഇന്ത്യൻ ഓപ്പണർ രോഹിത് ശർമ്മയ്ക്ക് സിക്സർ മധുരം . മത്സരത്തിൽ വെടിക്കെട്ട് സെഞ്ചുറിയുമായി തിളങ്ങിയ രോഹിത് ഏകദിന സിക്സുകളുടെ എണ്ണത്തിൽ സച്ചിൻ ടെൻഡുൽക്കറെ മറികടന്നു . മത്സരത്തിൽ നാല് സിക്സുകളാണ് രോഹിതിൻറെ ബാറ്റിൽ നിന്ന് ഗാലറിയിലേക്ക് പറന്നത് . ഇതോടെ 195 സിക്സുകൾ നേടിയിട്ടുള്ള സച്ചിനെ മറികടന്ന് രോഹിത് തൻറെ നേട്ടം 196ലെത്തിച്ചു . 211 സിക്സുകൾ നേടിയ എംഎസ് ധോണിയാണ് ഇക്കാര്യത്തിൽ ഇന്ത്യൻ താരങ്ങളിൽ രോഹിതിന് മുന്നിലുള്ളത് . മുൻ താരങ്ങളായ സൌരവ് ഗാംഗുലി ( 189 ) , യുവ്രാജ് സിംഗ് ( 153 ) എന്നിവരാണ് മൂന്നും നാലും സ്ഥാനങ്ങളിൽ . 137 പന്തിൽ 20 ബൌണ്ടറിയും നാല് സിക്സും സഹിതമാണ് രോഹിത് ശർമ്മ 162 റൺസ് നേടിയത് . ഇത് ഏഴാം തവണയാണ് രോഹിത് ഏകദിനത്തിൽ 150ലേറെ റൺസ് സ്കോർ ചെയ്യുന്നത് . ഓപ്പണറായി കുറഞ്ഞ ഇന്നിംഗ്സുകളിൽ 19 സെഞ്ചുറികൾ നേടിയ താരമെന്ന നേട്ടത്തിലും സച്ചിൻ ടെൻഡുൽക്കറെ രോഹിത് മത്സരത്തിൽ മറികടന്നിട്ടുണ്ട് . ഓപ്പണറുടെ റോളിൽ സച്ചിൻ 115 ഇന്നിംഗ്സിൽ 19 സെഞ്ചുറി നേടിയപ്പോൾ രോഹിതിന് 107 ഇന്നിംഗ്സുകളെ വേണ്ടിവന്നുള്ളൂ എന്നതാണ് ശ്രദ്ധേയം ."
business,"ഓഹരി വിപണികളിൽ നേട്ടം തുടരുന്നു . ഗുജറാത്ത് , ഹിമാചൽ പ്രദേശ് നിയമസഭ തെരഞ്ഞെടുപ്പുകളിൽ ബിജെപി പ്രതീക്ഷിച്ച വിജയം നേടിയതാണ് വിപണികളെ നേട്ടത്തിൽ നിലനിർത്തുന്നത് . മുംബൈ ഓഹരി സൂചികയായ സെൻസെക്സ് 143 പോയൻറ് ഉയർന്നു . ദേശീയ ഓഹരി സൂചികയായ നിഫ്റ്റി 40 പോയൻറ് നേട്ടമുണ്ടാക്കി . ആഗോള വിപണികളിലെ നേട്ടവും ഇന്ത്യൻ വിപണികളിൽ പ്രതിഫലിക്കുന്നുണ്ട് . ഏഷ്യൻ വിപണികളിൽ സമ്മിശ്ര പ്രതികരണമാണ് . ഹീറോ മോട്ടോ കോർപ്പ് , ടാറ്റ മോട്ടോഴ്സ് , മാരുതി സുസുക്കി എന്നിവയാണ് നേട്ടപ്പട്ടികയിൽ മുന്നിൽ . അതേസമയം കൊട്ടക് മഹീന്ദ്ര , ഭാരതി എയർടെൽ , ഇൻഫോസിസ് എന്നിവ നേട്ടത്തിലാണ് . പുതിയ കുതിപ്പിൻറെ പശ്ചാത്തലത്തിൽ സെൻസെക്സും , നിഫ്റ്റിയും വൈകാതെ സർവകാല റെക്കോഡ് ഭേദിക്കുമെന്നാണ് പ്രതീക്ഷ . ഡോളറുമായുള്ള വിനിമയത്തിൽ രൂപ നേട്ടത്തിലാണ് . 8 പൈസയുടെ നേട്ടത്തോടെ 64.15 രൂപയിലാണ് ഇന്നത്തെ വിനിമയം ."
entertainment,"മേക്കോവറുകളിൽ മമ്മൂട്ടിയോളം താൽപര്യം കാട്ടിയിട്ടുള്ള താരങ്ങൾ മലയാളത്തിൽ കുറവാണ് . വേഷത്തിലോ ഹെയർസ്റ്റൈലിലോ വരുത്തുന്ന ചെറിയ മാറ്റങ്ങളിൽ പോലും മമ്മൂട്ടി കഥാപാത്രമായി രൂപാന്തരപ്പെട്ട് ആരാധകരെ വിസ്മയിപ്പിച്ചിട്ടുണ്ട് . ഒപ്പം കഥാപാത്രങ്ങൾക്കുവേണ്ടി കൈക്കൊള്ളുന്ന വ്യത്യസ്ഥ ഭാഷാ വകഭേദങ്ങൾ കൂടിയാവുമ്പോൾ ആ മേക്കോവറുകൾ പൂർണത നേടുന്നു . സൂര്യമാനസവും വിധേയനും രാജമാണിക്യവും കോട്ടയം കുഞ്ഞച്ചനുമൊക്കെ ഉദാഹരണങ്ങൾ . ഇപ്പോൾ ചിത്രീകരണം നടക്കുന്ന മമ്മൂട്ടി ചിത്രത്തിലും അത്തരത്തിലുള്ള മേക്കോവറുണ്ട് . പ്രാചീന കേരളത്തിലെ യോദ്ധാക്കളുടെ കഥ പറയുന്ന മാമാങ്കത്തിൻറെ കൊച്ചി ഷെഡ്യൂളിൽ അഭിനയിച്ചുകൊണ്ടിരിക്കുകയാണ് മമ്മൂട്ടി . എന്നാൽ ഇതിൽ നിന്നൊക്കെ വ്യത്യസ്ഥമായി , ലോകത്തിൻറെ ആദരം ഏറ്റുവാങ്ങിയ ഒരു കമ്യൂണിസ്റ്റ് നേതാവായി മമ്മൂട്ടി വന്നാൽ എങ്ങനെയുണ്ടാവും ? ക്യൂബൻ കമ്യൂണിസ്റ്റ് പാർട്ടിയുടെ നേതാവും ദീർഘകാലം പ്രസിഡൻറുമായിരുന്ന ഫിദൽ കാസ്ട്രോയുടെ കാര്യമാണ് പറയുന്നത് . ഫിദൽ കാസ്ട്രോയുടെ മോക്കോവറിലുള്ള മമ്മൂട്ടിയുടെ ഒരു പോസ്റ്റർ സോഷ്യൽ മീഡിയയിൽ വൈറലായിരിക്കുകയാണ് . എന്നാൽ ഇതൊരു യഥാർഥ സിനിമാ പോസ്റ്റർ അല്ലെന്ന് മാത്രം . നേരത്തെയും ഒറിജിനലിനെ വെല്ലുന്ന ഫാൻമേഡ് പോസ്റ്ററുകൾ ഒരുക്കിയിട്ടുള്ള സാനി യാസ് ആണ് ഇതിൻറെ സൃഷ്ടാവ് . ' ഫിദൽ സുപ്രീം ' എന്നാണ് സാനി മനസ്സിലുള്ള സാങ്കൽപിക സിനിമയ്ക്ക് പേരിട്ടിരിക്കുന്നത് . കടും പച്ച നിറത്തിലുള്ള യൂണിഫോമും ചെന്താരകം പതിച്ചിരിക്കുന്ന തൊപ്പിയും വച്ചാണ് പോസ്റ്ററിൽ മമ്മൂട്ടി . യുവാവായും മധ്യവയസ്കനായുമുള്ള രണ്ട് ഗെറ്റപ്പുകളിലാണ് മമ്മൂട്ടി . അതേസമയം നവാഗതനായ ഷാജി പാടൂർ സംവിധാനം ചെയ്യുന്ന അബ്രഹാമിൻറെ സന്തതികളാണ് മമ്മൂട്ടിയുടെ ഇനി തീയേറ്ററുകളിലെത്തേണ്ട ചിത്രം . ഡെറിക് എബ്രഹാം എന്നുപേരായ പൊലീസ് ഉദ്യോഗസ്ഥനാണ് ചിത്രത്തിൽ മമ്മൂട്ടി ."
sports,"വലിയ വിജയമാണ് കൊൽക്കത്ത നൈറ്റ് റൈഡേർസിനെതിരെ ചെന്നൈ സൂപ്പർ കിംഗ്സ് നേടിയത് . 202 റൺസെന്ന കൂറ്റൻ വിജയലക്ഷ്യവുമായി ഇറങ്ങിയ ചെന്നൈക്ക് കൊൽക്കത്തയ്ക്കെതിരേ ഉഗ്രൻ പ്രകടനം കാഴ്ചവെക്കേണ്ടി വന്നു . സാം ബില്ലിങ്സിന്റെ അർധ സെഞ്ച്വറിയും വാട്സന്റെ 42 റണ്സും റായിഡുവിന്റെ 39 റൺസും ചെന്നൈ ജയത്തിൽ നിർണായകമായപ്പോൾ 14 സിക്സുകളാണ് സ്റ്റേഡിയത്തിലേക്ക് ചെന്നൈ പറത്തിയത് . എന്നാൽ സിക്സുകൾ കുറേ പറന്നതിൽ നിന്ന് പുതിയ ഒരു ആശയം മുന്നോട്ട് വയ്ക്കുകയാണ് ചെന്നൈ കൂൾ ക്യാപ്റ്റൻ എംഎസ് ധോണി . ധോണിക്ക് ഇഷ്ടപ്പെട്ട ബാറ്റിംഗ് നമ്പറും സിക്സ് അടി തന്നെയാണ് . ബാറ്റിങ്ങിനിടയിൽ പറന്ന പല സിക്സുകളും ചെന്ന് പതിച്ചത് സ്റ്റേഡിയത്തിന് പുറത്തായിരുന്നു . അപ്പോൾ സ്റ്റേഡിയത്തിന് പുറത്ത് പോകുന്ന സിക്സുകൾക്ക് രണ്ട് റൺസ് കൂടുതൽ നൽകണമെന്നാണ് ധോണിയുടെ നിലപാട് . തമാശയ്ക്കാണ് , മത്സരത്തിന് ശേഷം നടന്ന വാർത്താ സമ്മേളനത്തിൽ ഇക്കാര്യം ധോണി സൂചിപ്പിച്ചതെങ്കിലും . സംഭവം സീരിയസായി എടുത്തിരിക്കുകയാണ് സോഷ്യൽ മീഡിയ ."
technology,"2016 സെക്സ് റോബോട്ടുകളുടെ കാലമായിരിക്കുമെന്ന പ്രവചനം വളരെ മുമ്പേ തന്നെയുണ്ട് . ഇപ്പോഴിതാ , ആ പ്രവചനം അന്വർത്ഥമാക്കുന്ന തരത്തിലാണ് ഈ വർഷത്തെ ടെക് ട്രെൻഡ് മുന്നോട്ടുവെക്കുന്നത് . സെക്സ്ബോട്ട്സ് എന്നറിയപ്പെടുന്ന സെക്സ് റോബോട്ടുകൾ ഇതിനോടകം തന്നെ വലിയ ചർച്ചാ വിഷയമായി മാറിയിട്ടുണ്ട് . ലൈംഗിക വിപണിയിലെ ഏറ്റവും വലിയ സംഭവമായി ഇത് മാറുമെന്നാണ് സണ്ടർലാൻഡ് സർവ്വകലാശാലയിലെ ഡോ . ഹെലൻ ഡ്രിസ്കോൾ പറയുന്നത് . ലൈംഗികത മാത്രമല്ല , പ്രണയവും റോബോട്ടുകൾക്ക് സാധ്യമാകുമെന്നാണ് ഡ്രിസ്കോൾ പറയുന്നത് . മനുഷ്യർ , റോബോട്ട് പങ്കാളിയുമായി പ്രണയിക്കുന്ന കാലം വിദൂരമല്ലെന്നാണ് ഡ്രിസ്കോൾ പറയുന്നത് . യെന്തിരൻ എന്ന സിനിമയിൽ റോബോട്ടിന്റെ കണ്ടതാണെങ്കിലും , അത് യാഥാർത്ഥ്യമാകുമെന്നാണ് വിദഗ്ദ്ധർ പറയുന്നത് . അതേസമയം സെക്സ് റോബോട്ടുകൾക്കെതിരായ പ്രതിഷേധം ഇപ്പോഴും തുടരുകയാണ് . ഘടനാപരമല്ലാത്ത ബന്ധമായിരിക്കും ഇത്തരം റോബോട്ടുകൾ മുന്നോട്ടുവെക്കുകയെന്നും വിമർശകർ പറയുന്നു . ജൈവികമായ ഒരു ബന്ധത്തെ കൂടുതൽ സങ്കീർണമാക്കുന്ന അവസ്ഥയാണ് ഇത്തരം യന്ത്രങ്ങൾ ഉണ്ടാക്കുകയെന്നും സെക്സ് റോബോട്ടുകളെ എതിർക്കുന്നർ പറയുന്നു ."
sports,ഇന്ത്യ എ - ഇംഗ്ലണ്ട് എ ചതുർദിന മത്സരത്തിന് വയനാട് കൃഷ്ണഗിരി സ്റ്റേഡിയം വേദിയാകും . ഫെ്ബ്രുവരിയിലാണ് ഇംഗ്ലണ്ട് ഇന്ത്യയിലെത്തുന്നത് . അടുത്തിടെ നടന്ന മൂന്ന് മത്സരങ്ങൾക്ക് ഫലമുണ്ടായതാണ് ചതുർദിന മത്സരത്തിന് കൃഷ്ണഗിരിയെ വേദിയാക്കാൻ ബിസിസിഐയെ പ്രേരിപ്പിക്കുന്നത് . വിജയ് മർച്ചന്റ് ട്രോഫിയിൽ തുടർച്ചയായി രണ്ട് മത്സരങ്ങളിൽ കേരളം വിജയിച്ചിരുന്നു . രഞ്ജിയിലെ പോണ്ടിച്ചേരി - സിക്കിം മത്സരത്തിൽ പോണ്ടിച്ചേരി വിജയിച്ചിരുന്നു . പോണ്ടിച്ചേരി - സിക്കിം മത്സരം വീക്ഷിക്കാനായി ബിസിസിഐ ഡയറക്ടർമാരിൽ ഒരാളായ കെ . വി . പി റാവു സ്റ്റേഡിയം സന്ദർശിച്ചിരുന്നു . തുടർന്നാണ് രാജ്യാന്തര മത്സരങ്ങൾക്ക് സ്റ്റേഡിയം സജ്ജമാണെന്ന നിഗമനത്തിൽ ബിസിസിഐ എത്തിയത് . 2013ൽ ഉദ്ഘാടനം ചെയ്ത സ്റ്റേഡിയത്തിൽ 2014ൽ തന്നെ രഞ്ജി മത്സരങ്ങൾ അരങ്ങേറിയിരുന്നു . ആദ്യ രാജ്യാന്തര മത്സരം ഇന്ത്യ - ദക്ഷിണാഫ്രിക്ക എ ടീമുകൾ തമ്മിലായിരുന്നു . രാഹുൽ ദ്രാവിഡിന്റെ പരിശീലനത്തിൽ അമ്പാട്ടി റായിഡു നയിച്ച ഇന്ത്യൻ ടീമിനെ എതിരിട്ടത് ഡെയിൻ വിൽസിന്റെ നേതൃത്വത്തിലുള്ള ദക്ഷിണാഫ്രിക്ക എ ടീമായിരുന്നു . ദക്ഷിണാഫ്രിക്കക്കായി ക്വിന്റൺ ഡീകോക്ക് അടക്കമുള്ള താരങ്ങളാണ് അന്ന് പാഡണിഞ്ഞത് . ഇത്തവണയും ഇംഗ്ലണ്ടിന്റെ വമ്പർ താരങ്ങൾ കൃഷ്ണഗിരിയിലെത്തും .
sports,"ഇന്ത്യൻ ക്രിക്കറ്റിലെ ഭാവി താരത്തെ കുറിച്ചുള്ള ചർച്ചകൾ പൊടിപൊടിക്കുകയാണ് . പുരുഷ താരങ്ങളിൽ സഞ്ജു സാംസൺ , റിഷഭ് പന്ത് , സർഫ്രാസ് ഖാൻ എന്നിങ്ങനെ ഉയർന്നുകേൾക്കുന്ന പേരുകൾ അനവധി . എന്നാൽ അടുത്ത വനിതാ സൂപ്പർ താരം ആരായിരിക്കുമെന്ന് അധികമാരും പ്രവചിച്ചിട്ടില്ല . ഇന്ത്യയുടെ ഭാവി വനിതാ സൂപ്പർ താരത്തെ പ്രവചിച്ചിരിക്കുകയാണ് മുൻ ഇംഗ്ലീഷ് നായകൻ നാസർ ഹുസൈൻ . ഇന്ത്യൻ വനിതാ ടീമിലെ പ്രായം കുറഞ്ഞ താരമായ ജെമീമാ റോഡ്രിഗസിനെയാണ് മിതാലി രാജിൻറെ പിൻഗാമിയായി ഇംഗ്ലീഷ് ഇതിഹാസം വിശേഷിപ്പിക്കുന്നത് . ഇന്ത്യയ്ക്കായി മൂന്ന് ഏകദിനങ്ങളും ഒമ്പത് ടി20കളും 17കാരിയായ ജെമീമാ കളിച്ചിട്ടുണ്ട് . ടി20യിൽ ഒരു അർദ്ധ സെഞ്ചുറി ജെമീമായുടെ പേരിലുണ്ട് . ഇതിനകം ഇന്ത്യൻ ടീമിലെ സൂപ്പർ താരമായി ജെമീമാ റോഡ്രിഗസ് മാറിക്കഴിഞ്ഞു മുംബൈ വനിതാ ടീമിലെ തകർപ്പൻ പ്രകടനമാണ് താരത്തെ ഇന്ത്യൻ ടീമിലെത്തിച്ചത് ."
business,ക്രിസ്മസ് - പുതുവത്സര നാളുകളിൽ ബിവറേജസ് കോർപ്പറേഷൻ മദ്യവിൽപ്പനയിലൂടെ നേടിയത് 514.34 കോടി രൂപ ! . 2018 ഡിസംബർ 22 മുതൽ 31 വരെയാണ് കോർപ്പറേഷൻ ഈ റെക്കോർഡ് വിൽപ്പന നടത്തിയത് . മുൻ വർഷം ഇതേകാലയളവിൽ 480.67 കോടി രൂപയുടെ മദ്യമായിരുന്നു വിറ്റത് . കഴിഞ്ഞ വർഷത്തെക്കാൾ 33.6 കോടി വർദ്ധനവാണ് ഈ വർഷം കോർപ്പറേഷനുണ്ടായത് . ക്രിസ്മസിൻറെ തലേന്ന് മദ്യവിൽപ്പനയിലൂടെ കോർപ്പറേഷൻ നേടിയെടുത്തത് മുൻ വർഷത്തെക്കാൾ 15.43 കോടി രൂപയുടെ അധിക വരുമാനമാണ് . ക്രിസ്മസ് ദിനത്തിൽ വിറ്റുവരവിലുണ്ടായ വർദ്ധന 2.47 കോടി രൂപയും . ക്രിസ്മസ് ദിനത്തിലും തലേന്നും ബിവറേജസിൻറെ വിൽപ്പന യഥാക്രമം 40.60 കോടിയും 64.63 കോടി രൂപയുമായിരുന്നു . മുൻ വർഷങ്ങളിൽ ഇത് 38.13 കോടിയും 49.20 കോടി രൂപയുമായിരുന്നു . പുതുവർഷത്തിൻറെ തലേന്ന് വിൽപ്പന ക്രിസ്മസ് കാലത്തെ കടത്തിവെട്ടി മുന്നേറി . പുതുവർഷത്തലേന്ന് കോർപ്പറേഷൻ 78.77 കോടി രൂപയുടെ മദ്യമാണ് വിൽപ്പന നടത്തിയത് . മുൻ വർഷം ഇത് 61.74 കോടി രൂപയായിരുന്നു . വർദ്ധന 17.03 കോടി രൂപ . നെടുമ്പാശേരിയിലെ ഔട്ട്ലെറ്റിലാണ് ക്രിസ്മസിൻറെ തലേന്ന് ഏറ്റവും കൂടുതൽ വിൽപ്പന നടന്നത് . 51 . 30 ലക്ഷം രൂപയായിരുന്ന കളക്ഷൻ . രണ്ടാം സ്ഥാനത്ത് ഇരിങ്ങാലക്കുടയും മൂന്നാം സ്ഥാനത്ത് പാലാരിവട്ടവുമാണ് . 73 . 53 ലക്ഷം രൂപയുമായി പാലാരിവട്ടത്തെ ഷോപ്പ് പുതുവർഷ വിൽപ്പനയിൽ ഒന്നാമതെത്തി . രണ്ടാം സ്ഥാനം കണ്ണൂർ നേടിയപ്പോൾ മൂന്നാം സ്ഥാനം തിരുവനന്തപുരം പവർ ഹൌസ് റോഡിലെ ചില്ലറ വിൽപ്പനശാലയ്ക്കായിരുന്നു .
business,"കേരളത്തിൽ ഇന്നത്തെ ( സെപ്റ്റംബർ അഞ്ച് ) സ്വർണവിലയിൽ നേരിയ കുറവ് . സ്വർണവില പവന് കഴിഞ്ഞ ദിവസത്തെ വിലയിൽനിന്ന് 80 രൂപ കുറഞ്ഞ് 23,240 രൂപയിൽ എത്തി . 2 , 905 രൂപയാണ് ഗ്രാമിന്റെ വില . ഓഗസ്റ്റ് മാസം അവസാനിക്കുമ്പോൾ 23,280 രൂപയായിരുന്നു പവന്റെ വില . സെപ്റ്റംബർ ഒന്നിന് പവന് 80 രൂപ കുറഞ്ഞാണ് 23,200 രൂപയായത് . രണ്ടാം തീയതിയും ആ നില തുടർന്ന ശേഷം മൂന്നാം തീയതി 120 രൂപ കൂടി 23,320 രൂപയിൽ എത്തിയിരുന്നു . ആഗോള വിപണിയിലെ വില വ്യതിയാനമാണ് ആഭ്യന്തര വിപണിയിൽ പ്രതിഫലിച്ചത് . ചിങ്ങ മാസം എത്തിയതോടെ കേരളത്തിൽ വിവാഹ സീസണാണ് . അതുകൊണ്ടുതന്നെ സ്വർണവില ഉയരുമെന്നാണ് വിപണിയിലെ വിദഗ്ദ്ധർ പറയുന്നത് . വരുംദിവസങ്ങളിൽ സ്വർണവില കൂടിയേക്കും . ഓണക്കാലം കൂടിയായതോടെ കേരളത്തിലെ സ്വർണ വിപണിയിൽ നല്ല കച്ചവടമാണ് നടക്കുന്നത് . ഓഗസ്റ്റ് ആദ്യവാരം 22,960 രൂപയായിരുന്നു പവനു വില . ആ മാസത്തെ ഏറ്റവും കുറഞ്ഞ നിരക്കായിരുന്നു ഇത് . ഓഗസ്റ്റ് 24ന് 23,480 രൂപയായി ഉയർന്നിരുന്നു . ഓഗസ്റ്റിലെ ഉയർന്ന നിരക്കായിരുന്നു ഇത് ."
entertainment,മോഹൻലാൽ പ്രധാന കഥാപാത്രത്തെ അവതരിപ്പിച്ച തെലുങ്കു ചിത്രം ജനതാ ഗാരേജിൽ ഉണ്ണി മുകുന്ദനും ഒരു പ്രധാന വേഷമുണ്ടായിരുന്നു . ഇപ്പോഴിതാ വീണ്ടും ഉണ്ണി മുകുന്ദന്റെ തെലുങ്കു ചിത്രം ഒരുങ്ങുകയാണ് . ഭഗ്മതി എന്ന തെലുങ്ക് ചിത്രത്തിലാണ് ഉണ്ണി മുകുന്ദൻ അഭിനയിക്കുന്നത് . ബാഹുബലിയിലെ തകർപ്പൻ വിജയത്തിന് ശേഷം അനുഷ്കാ ഷെട്ടി നായികയാകുന്ന സിനിമയാണ് ഇത് . ഉണ്ണി മുകുന്ദന്റെ ഒപ്പം അഭിനയിച്ചത് നല്ല അനുഭവമായിരുന്നുവെന്നാണ് അനുഷ്കാ ഷെട്ടി പറയുന്നത് . നടനെന്ന നിലയിലും മനുഷ്യനെന്ന നിലയിലുമുള്ള ഗുണങ്ങൾ മറ്റുള്ളവർക്കിടയിൽ എപ്പോഴും നിങ്ങളെ എടുത്തുനിർത്തും . കരിയറിൽ എല്ലാ വിജയങ്ങളും നേരുന്നു . കൂടുതൽ സിനിമകൾ ഒരുമിച്ച് ചെയ്യാൻ ആഗ്രഹമുണ്ട് . നല്ലൊരു സഹതാരമായി നിന്നതിൽ ഒരുപാടി നന്ദിയുണ്ടെന്നും അനുഷ്കാ ഷെട്ടി പറഞ്ഞു . അനുഷ്കാ ഷെട്ടിയുമൊത്തുള്ള ചിത്രീകരണാനുഭവത്തെക്കുറിച്ചും അവരുടെ ലാളിത്യത്തെക്കുറിച്ചും ഉണ്ണി മുകുന്ദൻ ഫേസ്ബുക്കിലൂടെ പറഞ്ഞിരുന്നു .
technology,"റിലയൻസ് ജിയോ തങ്ങളുടെ ഡാറ്റ , കോൾ ഓഫറുകൾ 2017 ജനുവരിക്ക് ശേഷവും തുടരുമെന്ന് റിപ്പോർട്ടുകൾ . ചില വിപണി വൃത്തങ്ങളെ ഉദ്ധരിച്ച് ടൈംസ് ഓഫ് ഇന്ത്യയാണ് ഇത് റിപ്പോർട്ട് ചെയ്യുന്നത് . കൂടുതൽ ഉപയോക്താക്കളെ ആകർഷിക്കുന്നതിനാണ് റിലയൻസ് ഇത് ചെയ്യുന്നത് . ചിലപ്പോൾ ഇപ്പോൾ പ്രഖ്യാപിച്ച നിരക്കുകൾ കുറയ്ക്കുവാനുള്ള സാധ്യതയും റിലയൻസ് തേടുന്നു എന്നാണ് റിപ്പോർട്ടുകൾ . സെപ്തംബർ 5 മുതൽ എല്ലാവർക്കും ലഭിക്കുന്ന തരത്തിൽ ജിയോ ലഭ്യമായി തുടങ്ങിയിട്ടുണ്ട് . റിലയൻസ് ജിയോവിൽ ഡിസംബർ 31 വരെ ജിയോയിൽ നിന്നുള്ള കോളുകൾ , എസ് എം എസ് , ഇന്റർനെറ്റ് എന്നീവ തീർത്തും സൌജന്യമാണ് . അടുത്ത വർഷം ജനുവരി ഒന്ന് മുതൽ ഇന്റർനെറ്റിന് മാത്രം പണം നൽകണം . ലൈഫ് ഫോണുകളിലും മറ്റ് കമ്പനികളുടെ തെരഞ്ഞെടുത്ത മോഡലുകളിലും ജിയോ സേവനം ലഭ്യമാകും . ഉപയോക്താക്കളുടെ തിരക്ക് നിമിത്തം ആവശ്യത്തിന് സിമ്മുകൾ നിലവിൽ ലഭ്യമാക്കാനാകാത്ത അവസ്ഥയിലാണ് റിയലൻസ് ജിയോ . 149 രൂപ മുതലാണ് ജിയോയുടെ പ്രതിമാസ പ്ലാനുകൾ ആരംഭിക്കുന്നത് . എന്നാൽ ഏറ്റവും വേഗം 100 ദശലക്ഷം ഉപയോക്താക്കൾ എന്നതാണ് റിലയൻസ് ലക്ഷ്യം വയ്ക്കുന്നത് , അതിലേക്കാണ് ജനുവരിക്ക് ശേഷവും ഓഫറുകൾ തുടരാൻ റിലയൻസ് ആലോചിക്കുന്നത് . പ്രിവ്യൂ ഓഫറുകൾ കൂടുതൽ മേഖലകളിൽ തുടരാനും റിലയൻസ് ആലോചിക്കുന്നു എന്നാണ് റിപ്പോർട്ട് ."
entertainment,"നടിയെ ആക്രമിച്ച സംഭവത്തിന്റെ ഗൂഢാലോചനാ കേസിൽ ജയിലിൽ കഴിയുന്ന നടൻ ദിലീപിന്റെ ജാമ്യ ഹർജിയിൽ ഹൈക്കോടതി ഇന്ന് വിധി പറയും . . ഉച്ചയ്ക്ക് 1.45നാകും കേസിൽ ഹൈക്കോടതി വിധി പറയുക . രണ്ട് തവണ ഹൈക്കോടതി നേരത്തെ ജാമ്യേപേക്ഷ തള്ളിയിരുന്നു . കേസിന്റെ കുറ്റപത്രം ഏതാനും ദിവസങ്ങൾക്കുള്ളിൽ സമർപ്പിക്കുമെന്നാണ് പ്രോസിക്യൂഷൻ നേരത്തെ അറിയിച്ചിരുന്നത് . ദൃശ്യങ്ങൾ പകർത്തിയ മൊബൈൽഫോൺ കണ്ടെത്താൻ കഴിഞ്ഞില്ലെന്ന പോലീസ് വാദം ദിലീപിന് ജാമ്യം നിഷേധിക്കാനുള്ളതാണെന്നായിരുന്നു നേരത്തെ പ്രതിഭാഗം വാദിച്ചിരുന്നത് . കേസിൽ ഇപ്പോൾ നടക്കുന്നത് സ്ഥിരം കുറ്റവാളിയായ സുനിൽകുമാറിൻറെ മൊഴിയെ ആശ്രയിച്ചുള്ള അന്വേഷണമാണ് . ഇയാൾ പറയുന്ന കഥകൾക്ക് പിറകെയാണ് പോലീസ് , ഇങ്ങനെപോയാൽ കേസിൽ മുഖ്യപ്രതി സുനിൽകുമാർ പോലീസ് മാപ്പ് സാക്ഷിയാകുമെന്നും ദിലീപ് മാത്രമാകും പ്രതിയെന്നും പ്രതിഭാഗം വാദിച്ചിരുന്നു . എന്നാൽ അന്വേഷണം ശരിയായ ദിശയിലാണെന്നും പ്രതിഭാഗത്തിന്റെ വാദം ശരിയല്ലെന്നും ഡി . ജി . പി കോടതിയെ അറിയിച്ചു . കേസിൽ ഉടൻ കുറ്റപത്രം സമർപ്പിക്കുമെന്നും അദ്ദേഹം പറഞ്ഞിരുന്നു . നേരത്തെ ജാമ്യം തള്ളിയ സാഹചര്യത്തിൽ മാറ്റമൊന്നും വന്നിട്ടില്ലെന്നായിരുന്നു കേസ് പരിഗണിച്ച ദിവസം കോടതിയുടെ നിരീക്ഷണം ."
technology,"ലോകത്തെ ഏറ്റവും വില കുറഞ്ഞ് സ്മാർട്ട് ഫോൺ ഫ്രീഡം 251 ഏറെക്കാലം വാർത്തകളിൽ നിറഞ്ഞുനിന്നിരുന്നു . ഒടുവിൽ ഫ്രീഡം 251 ബുക്ക് ചെയ്തവരെല്ലാം നിരാശപ്പെടേണ്ടി വന്നു . ഇതുവരെ അധികമാർക്കും ഫോൺ ലഭിച്ചതായി വിവരമില്ല . എന്നാൽ ഇപ്പോൾ 501 രൂപയ്ക്ക് സ്മാർട്ട് ഫോൺ എന്ന വാഗ്ദ്ധാനവുമായി പുതിയൊരു മോഡൽ കൂടി രംഗപ്രവേശം ചെയ്യുകയാണ് . ചാംപ്വൺ സി1 എന്ന മോഡലാണ് 501 രൂപയ്ക്ക് വിൽക്കാൻ തയ്യാറെടുക്കുന്നത് . ഫിംഗർപ്രിന്റ് സ്കാനർ , രണ്ടു ജിബി റാം , 16 ജിബി ഇന്റേണൽ മെമ്മറി എന്നിവയാണ് ചാംപ്വൺ സി1 സ്മാർട്ട് ഫോണിന്റെ പ്രധാന സവിശേഷതകൾ . എന്നാൽ പുതിയ ഫോൺ വിപണിയിൽ ഇറക്കുന്നതിന് സെയിൽ പ്രൊമോഷനായി മാത്രമാണ് 501 രൂപയ്ക്ക് വിൽക്കുന്നത് . അധികം വൈകാതെ 8000 രൂപയ്ക്കായിരിക്കും ഈ ഫോൺ ഔദ്യോഗികമായി പുറത്തിറക്കുകയെന്നും കമ്പനി വൃത്തങ്ങൾ പറയുന്നു . ഫ്ലാഷ് സെയിലിനായുള്ള രജിസ്ട്രേഷൻ ഓഗസ്റ്റ് 22 മുതൽ തുടങ്ങിയിട്ടുണ്ട് . ഇങ്ങനെ രജിസ്റ്റർ ചെയ്യുന്നവർക്ക് മാത്രമാണ് 501 രൂപയ്ക്ക് ഫോൺ വാങ്ങാനാകുക . ക്യാഷ് ഓൺ ഡെലിവറിയായി സെപ്റ്റംബർ രണ്ടിന് നടക്കുന്ന ആദ്യ ഫ്ലാഷ് സെയിൽ വഴി ഫോൺ വാങ്ങാനാകും . അഞ്ച് ഇഞ്ച് ഐപിഎസ് ഡിസ്പ്ലേ , 1.3 ജിഗാഹെർട്സ് ക്വാഡ് - കോർ പ്രോസസർ , എട്ടു മെഗാപിക്സൽ ക്യാമറ , അഞ്ച് മെഗാപിക്സൽ ഫ്രണ്ട് ക്യാമറ എന്നിവയാണ് ഈ ഫോണിന്റെ മറ്റു സവിശേഷതകൾ ."
entertainment,തമിഴകത്തിന്റെ തല അജിത് നായകനായ വേതാളം തെലുങ്കിലേക്ക് . പവൻ കല്യാൺ ആണ് ചിത്രത്തിലെ നായകൻ . ഇതുസംബന്ധിച്ച സൂചനകൾ പവൻ കല്യാൺ തന്നെയാണ് നൽകിയത് . വേതാളം തെലുങ്കിലേക്ക് റീമേക്ക് ചെയ്യാനുള്ള ആലോചനകൾ നടക്കുന്നുണ്ട് . തെലുങ്ക് പ്രേക്ഷകർക്ക് ഇഷ്ടപ്പെടുന്ന തരത്തിൽ തിരക്കഥ മാറ്റേണ്ടതുണ്ട് . അതിന്റെ ജോലികളാണ് ഇപ്പോൾ നടക്കുന്നത് - പവൻ കല്യാൺ പറഞ്ഞു . സർദാർ ഗബ്ബാർ സിംഗ് ആണ് പവൻ കല്യാണിന്റെ ഏറ്റവും ഒടുവിൽ പ്രദർശനത്തിനെത്തിയ ചിത്രം . ശിവ സംവിധാനം ചെയ്ത വേതാളത്തിൽ ശ്രുതി ഹാസനും ലക്ഷ്മി മേനോനുമായിരുന്നു നായികമാർ .
sports,"ദക്ഷിണാഫ്രിക്കക്കെതിരെ കളിച്ച ടീമിൽ ഓസീസും ഒരു മാറ്റം വരുത്തിയിട്ടുണ്ട് . നേഥൻ കോൾട്ടർനൈലിനു പകരം സ്പിന്നർ ആദം സാംപ ഓസീസ് ടീമിലെത്തി . വിൻഡീസിനെതിരായ ട്വന്റി 20 പരമ്പരയിലെ വിശ്രമത്തിന് ശേഷമാണ് കോലി ക്യാപ്റ്റൻ സ്ഥാനത്ത് തിരിച്ചെത്തുന്നത് . ഇന്ത്യൻ നിരയിൽ പേസർമാരായി ഭുവനേശ്വർ കുമാറും ജസ്പ്രീത് ബൂമ്രയും ഖലീൽ അഹമ്മദും കളിക്കുന്നു . സ്പിന്നർമാരായി കുൽദീപ് യാദവും ക്രുനാൻ പാണ്ഡ്യയുമാണുള്ളത് . രോഹിത്തും ധവാനും ഓപ്പണർമാരാകുമ്പോൾ വൺഡൌണായി കോലിയും കെ എൽ രാഹുലും റിഷഭ് പന്തും ദിനേശ് കാർത്തിക്കും ടീമിലുണ്ട് . നായകൻ ആരോൺ ഫിഞ്ച് , ഗ്ലെൻ മാക്സ്വെൽ , ക്രിസ് ലിൻ എന്നിവർക്കൊപ്പം ബിഗ് ബാഷിലും ഐപിഎല്ലിലും മികവ് തെളിയിച്ചിട്ടുള്ളവരും ആതിഥേയരുടെ പാളയത്തിലുണ്ട് . എന്നാൽ പാകിസ്ഥാനോടും ദക്ഷിണാഫ്രിക്കയോടും തോറ്റ ശേഷം ഇന്ത്യക്ക് മുന്നിലെത്തുന്ന കംഗാരുക്കൾക്ക് പോരാട്ടം കടുപ്പമാകും"
business,"കെട്ടുകണക്കിന് നോട്ടും കൊണ്ട് നിങ്ങളെയും തേടി ഏതെങ്കിലും കള്ളപ്പണക്കാരൻ വന്നേക്കാം . ഈ പണം ഒന്ന് ബാങ്കിൽ കൊണ്ടുപോയി നിക്ഷേപിക്കൂ എന്നായിരിക്കും ആവശ്യം . ഒരു ലക്ഷത്തിന് ആയിരങ്ങൾ പ്രതിഫലവും തന്നേക്കാം . പണിയെടുക്കാതെ കിട്ടുന്ന പണമല്ലേ എന്ന് കരുതി ഇതിൽ തലയിടാതിരുന്നാൽ നിങ്ങൾക്ക് തന്നെ നല്ലത് . ആദായനികുതി വകുപ്പ് നിങ്ങളുടെ പിന്നാലെയുണ്ട് എന്നത് തന്നെ കാരണം . Read Also : 500ഉം 1000ഉം പോകുന്നെങ്കിൽ പോകട്ടെ . . . ഇപ്പോൾ നിങ്ങളുടെ കള്ളപ്പണം എങ്ങനെ വെളുപ്പിക്കാം ? ഇതാ 10 മാർഗങ്ങൾ ! 500 , 1000 രൂപ നോട്ടുകൾ പിൻവലിച്ചതോടെ കള്ളപ്പണക്കാർ മാത്രമല്ല സാധാരണ ജനങ്ങളും ബുദ്ധിമുട്ടുന്നുണ്ട് എന്നതാണ് സത്യം . കയ്യിലുളള വലിയ നോട്ടുകളെല്ലാം ഉപയോഗ ശൂന്യമായിക്കഴിഞ്ഞു . ബാങ്കുകളിലും എ ടി എമ്മുകളിലും പിൻവലിക്കാവുന്ന തുകയ്ക്ക് നിബന്ധനയുണ്ട് . എങ്ങനെയാണ് ഈ നോട്ട് നിരോധനത്തെ ചെറുക്കുക . കാണൂ അതിനുള്ള പത്ത് പ്രായോഗിക വഴികൾ ."
business,"രാജ്യത്ത് 24 കാരറ്റ് സ്വർണത്തിന്റെ ഹാൾ മാർക്കിങ് നിലവാരം നിർണയിക്കുന്നതിന് ബ്യൂറോ ഓഫ് ഇന്ത്യൻ സ്റ്റാന്റേർഡ്സിനെ ( ബിഐഎസ് ) കേന്ദ്ര സർക്കാർ ചുമതലപ്പെടുത്തി . ഇപ്പോൾ 14,18,22 കാരറ്റ് സ്വർണത്തിനാണ് ബി . ഐ . എസ് ഹാൾ മാർക്കിങ് നിലവാരം നിർണയിക്കുന്നത് . നേരത്തെ 24 കാരറ്റ് സ്വർണമുപയോഗിച്ച് ആഭരണം നിർമിക്കാനാവില്ലായിരുന്നുവെന്ന് ഉപഭോക്തൃകാര്യ മന്ത്രി റാം വിലാസ് പാസ്വാൻ പറഞ്ഞു . ഇപ്പോൾ ഇതിനുള്ള സാങ്കേതികവിദ്യ വിദേശ രാജ്യങ്ങളിലുണ്ട് . എന്നാൽ 24 കാരറ്റ് സ്വർണത്തിന് നിലവാര മാനദണ്ഡങ്ങൾ ഏർപ്പെടുത്താൻ കഴിയുമോയെന്ന് ആദ്യം പഠനം വേണ്ടിവരുമെന്നാണ് ബി . ഐ . എസിന്റെ നിലപാട് . രാജ്യത്ത് നിലവിൽ 21,692 ജ്വല്ലറികൾക്കാണ് ഹാൾ മാർക്കിങ് ലൈസൻസുള്ളത് . എന്നാൽ സ്വർണാഭരണങ്ങൾക്കു ഹാൾ മാർക്കിങ് നിർബന്ധിതമാക്കിയിട്ടില്ല . പരിശോധനാ ലാബുകളുടെ എണ്ണവും അടിസ്ഥാന സൌകര്യങ്ങളും വർധിപ്പിച്ച് ഹാൾ മാർക്കിങ് നിർബന്ധമാക്കാനാണു ശ്രമം ."
business,ബാങ്ക് അക്കൌണ്ട് ആധാറുമായി ലിങ്ക് ചെയ്യാനെന്ന പേരിൽ ഫോണിൽ വിളിച്ച് പണം തട്ടുന്ന സംഘങ്ങൾ വ്യാപകമാകുന്നു . അക്കൌണ്ട് ആധാറുമായി ലിങ്ക് ചെയ്യണമെന്ന കേന്ദ്ര സർക്കാർ നിർദ്ദേശം വന്നതിന് പിന്നാലെയാണ് പരാതികളേറുന്നത് . ഉപഭോക്താക്കൾ ഇക്കാര്യത്തിൽ ജാഗ്രത പാലിക്കണമെന്ന് ബാങ്കിംഗ് രംഗത്തെ വിദഗ്ധർ നിർദ്ദേശിക്കുന്നു . തൃക്കാക്കര സ്വദേശി അബ്ദുൾ ജബ്ബാറിന് 9564025335 എന്ന നമ്പറിൽ നിന്ന് കഴിഞ്ഞ ദിവസമാണ് കോൾ വന്നത് . ബാങ്കിൽ നിന്നാണെന്ന പേരിൽ വിളിച്ച് തട്ടിപ്പ് നടത്താനുള്ള ശ്രമം . എ . ടി . എം കാർഡ് ബ്ലോക്ക് ചെയ്തിരിക്കുകയാണെന്നും ആധാർ നമ്പർ ലിങ്ക് ചെയ്യണം എന്നുമാണ് ആവശ്യം . എന്നാൽ പേരും വിവരങ്ങളും ചോദിച്ചതോടെ കാൾ കട്ടായി . തിരിച്ചുവിളിക്കുമ്പോൾ നമ്പർ തിരക്കിലാണെന്ന മറുപടി മാത്രം . നേരത്തെയും സമാന തട്ടിപ്പുകൾ നടന്നിരുന്നെങ്കിലും ആധാർ ലിങ്കിങ് തുടങ്ങിയതോടെ തട്ടിപ്പുകൾ ഏറി വരികയാണെന്ന് ബാങ്കിങ് രംഗത്തുള്ളവർ പറയുന്നു . പിൻ നമ്പറോ മൊബൈലിൽ ലഭിക്കുന്ന ഒറ്റത്തവണ പാസ്വേർഡോ ഒന്നും ആരുമായും പങ്കുവയ്ക്കരുത് . വ്യാജന്മാർക്കെതിരെ കരുതിയിരിക്കുക മാത്രമാണ് പോംവഴിയെന്ന് ബാങ്കിംഗ് രംഗത്തെ വിദഗ്ധർ പറയുന്നു .
business,ബാങ്കുകൾ നൽകുന്ന പൂജ്യം ശതമാനം പലിശ പദ്ധതികൾ നിർത്തലാക്കണമെന്ന് റിസർവ്വ് ബാങ്ക് ഓഫ് ഇന്ത്യ . ഗൃഹോപകരണങ്ങളും മറ്റും വാങ്ങുന്നതിനായാണ് ഇത്തരം വായ്പ്കൾ ക്രെഡിറ്റ് കാർഡ് ഉടമകൾക്ക് നൽകുന്നത് . എന്നാൽ ഇത്തരം വായ്പകൾ നൽകുന്നതിലൂടെ ഉപഭോക്താവിന്റെ മേൽ അവർപോലും അറിയാതെ പലിശ അടിച്ചേൽപ്പിയ്ക്കുകയും കബളിപ്പിയ്ക്കുകയുമാണ് ചെയ്യുന്നതെന്ന് മനസിലാക്കിയതിനെത്തുടർന്നാണ് വായ്പ നിർത്തലാക്കാൻ തീരുമാനിയ്ക്കുന്നതെന്ന് റിസർവ്വ് ബാങ്ക് സെപ്റ്റംബർ 25 ന് പുറത്തിറക്കിയ വിഞ്ജാപനത്തിൽ പറയുന്നു . പലിശാമാനദണ്ഡങ്ങൾ കൃത്യമായി പാലിയ്ക്കാത്തവയാണ് ഇത്തരം ലോണുകളെന്നും റിസർവ്വ് ബാങ്ക് . എന്നാൽ ദീപാവലി ഉൾപ്പടെയുള്ള ആഘോഷങ്ങൾ വരാനിരിയ്ക്കുന്ന സാഹചര്യത്തിൽ ആർബിഐയുടെ ഈ നടപടി ഗൃഹോപകരണ വ്യാപാരികളെ ബാധിയ്ക്കും . കോടിക്കണക്കിന് രൂപയുടെ വരുമാനമാണ് പൂജ്യം ശതമാനം വായ്പയിലൂടെ ഗൃഹോപകരണ വിപണികൾ നേടിയിരുന്നത് . വാണിജ്യ ബാങ്കുകളോട് ഇത്തരത്തിലുള്ള ചില ലോണുകൾ നിർത്തലാക്കുന്നതിനെപ്പറ്റി മുൻപേ ആർബിഐ അന്വേഷിച്ചിരുന്നു . പൂജ്യം ശതമാനം പലിശ എന്ന പേരിൽ ബാങ്കുകൾ വായ്പ നൽകുന്നുണ്ടെങ്കിലും പ്രോസസിംഗ് ഫീ ആയിട്ടും മറ്റും ഈ പണം ഉപഭോക്താക്കളിൽ നിന്ന് തന്നെ മുതലെടുക്കാറുണ്ടെന്നും ആർബിഐയുടെ സർക്കുലറിൽ പറയുന്നു . ഡെബിറ്റ് കാർഡ് ഉപയോഗിച്ച് സാധനം വാങ്ങുമ്പോൾ അധിക തുക ഈടാക്കരുതെന്നും ബാങ്കുകൾക്ക് നിർദ്ദേശം നൽകിയിട്ടുണ്ട് .
entertainment,"കൃത്യമായ പരാതിയുടെ അടിസ്ഥാനത്തിലല്ലാതെ കേസെടുത്ത് , അതിൽ നിന്ന് വിടുതൽ നൽകാൻ പൊലീസ് അരക്കോടി രൂപ ആവശ്യപ്പെട്ട് സമ്മർദ്ദം ചെലുത്തിയതായി പരാതി . പ്രവാസി വ്യവസായിയും സിനിമാ നിർമ്മാതാവുമായ സി ആർ സലിം ആണ് പരാതിക്കാരൻ . പുറത്തിറങ്ങാനിരിക്കുന്ന ടൊവീനോ തോമസ് ചിത്രം ' എൻറെ ഉമ്മാൻറെ പേര് ' , ദുൽഖർ സൽമാൻ ചിത്രം ' ഒരു യമണ്ടൻ പ്രേമകഥ ' തുടങ്ങിയ ചിത്രങ്ങളുടെ സഹനിർമ്മാതാവാണ് സലിം . ഇതിൽ ടൊവീനോ ചിത്രത്തിൻറെ ഷൂട്ടിംഗുമായി ബന്ധപ്പെട്ട് നാട്ടിലെത്തിയ തനിക്ക് പൊലീസിൽ നിന്ന് നേരിടേണ്ടിവന്ന ദുരനുഭവം ചൂണ്ടിക്കാട്ടി സലിം മുഖ്യമന്ത്രിക്ക് നേരിട്ട് പരാതി നൽകിയിരുന്നു . തുടർന്ന് ഡിജിപി ലോക്നാഥ് ബെഹ്റയുടെ നിർദേശപ്രകാരം ക്രൈംബ്രാഞ്ച് എസ്പി എ കെ ജമാലുദ്ദീൻ സംഭവത്തെക്കുറിച്ച് അന്വേഷിച്ച് റിപ്പോർട്ട് നൽകി . സലിമിൻറെ പരാതി ഏറെക്കുറെ ശരിയാണെന്നും താൻ സമർപ്പിച്ച റിപ്പോർട്ടിൽ കൂടുതൽ അന്വേഷണത്തിന് ശുപാർശ ചെയ്തിട്ടുണ്ടെന്നും എസ്പി ജമാലുദ്ദീൻ ഏഷ്യാനെറ്റ് ന്യൂസ് ഓൺലൈനിനോട് പറഞ്ഞു . സംഭവത്തെ കുറിച്ച് സലിം പറയുന്നത് ഇങ്ങനെ . . ഇക്കഴിഞ്ഞ ഓഗസ്റ്റ് എട്ടിനാണ് താൻ സഹനിർമ്മാതാവായുള്ള ' എൻറെ ഉമ്മാൻറെ പേര് ' എന്ന സിനിമയുടെ ചിത്രീകരണത്തിൻറെ ആവശ്യത്തിനായി സലിം നാട്ടിലെത്തുന്നത് . അതേദിവസം ആലുവ ഈസ്റ്റ് പൊലീസ് സ്റ്റേഷനിൽ നിന്നും ഒരു പൊലീസുദ്യോഗസ്ഥൻ എത്തി , സിഐ വിശാൽ ജോൺസന് തന്നെ കാണണമെന്ന് പറഞ്ഞതായി സലിം ഏഷ്യാനെറ്റ് ന്യൂസ് ഓൺലൈനിനോട് പറഞ്ഞു . "" എൻറെ ഉടമസ്ഥതയിൽ ഖത്തറിലുള്ള സ്ഥാപനത്തിൽ ജോലി നോക്കുന്ന സ്ത്രീയുടെ അമ്മ പരാതി നൽകിയിട്ടുണ്ടെന്നാണ് പൊലീസ് പറഞ്ഞത് . അമിതമായി ജോലിയെടുപ്പിക്കുന്നെന്നും ശമ്പളം നൽകുന്നില്ലെന്നും പരാതിയിലുണ്ടെന്നും നാട്ടിലേക്ക് മടങ്ങണമെന്നാണ് അവരുടെ ആവശ്യമെന്നും പറഞ്ഞു . ഇത്തരമൊരു കാര്യം ഓർമ്മയിലൂടെ പോയില്ലെങ്കിലും ദോഹയിലേക്ക് വിളിച്ച് സഹപ്രവർത്തകരോട് വൈകിട്ട് തന്നെ അവരെ കയറ്റിവിടാൻ വേണ്ടത് ചെയ്യണമെന്ന് പറഞ്ഞു . അപ്പോഴേയ്ക്ക് അവിടെയുള്ള പൊലീസുകാർ എൻറെ ഫോണൊക്കെ വാങ്ങിവെച്ചു . ഒപ്പമുണ്ടായിരുന്ന സുഹൃത്ത് വിളിച്ചതനുസരിച്ച് വക്കീൽ വന്നു . ആ സ്ത്രീയ്ക്ക് ബോർഡിംഗ് പാസ് കിട്ടിയാൽ പിന്നെ പ്രശ്നമൊന്നുമില്ലെന്നാണ് വക്കീലിനോട് സിഐ പറഞ്ഞത് . "" എന്നാൽ പിന്നീട് ഒരു മധ്യസ്ഥൻ വഴി പണം തട്ടാനുള്ള ശ്രമമുണ്ടായെന്നും പറയുന്നു , സി ആർ സലിം . "" വൈകിട്ട് ആറിന് ശരത് എന്നുപേരായ ആലുവയിലെ ഒരു ഹോട്ടലുടമ എന്നെ വിളിച്ചു . സിഐയുടെ അടുത്ത ആളാണെന്നാണ് പറഞ്ഞത് . വലിയ പെടലാണ് നിങ്ങൾ പെട്ടിരിക്കുന്നതെന്നും 50 രൂപ മുടക്കിയാൽ ഇതിൽനിന്ന് രക്ഷപെടാമെന്നും പറഞ്ഞു . പൈസ തരുന്നത് മറ്റാരും അറിയേണ്ടെന്നും തുക നൽകിയാൽ രാത്രി 9.30ഓടെ മുഖ്യമന്ത്രിയുടെ ഓഫീസിൽനിന്ന് വിളി വരുമെന്നും നിങ്ങൾക്ക് പോകാമെന്നും പറഞ്ഞു . അവിടെയിരുന്ന് അരുൺ എന്ന സുഹൃത്തിനെ വിളിച്ച് ഞാൻ പണത്തിൻറെ കാര്യം പറഞ്ഞു . 50 രൂപയാണ് ചോദിച്ചതെങ്കിലും ഒരു ലക്ഷം രൂപ എടുത്തിട്ട് ശരത്ത് എന്ന പൊലീസുകാരനെ വിളിക്കാനും പറഞ്ഞു . എന്നാൽ ഒരു ലക്ഷം കൊടുത്തപ്പോൾ സുഹൃത്തിനോട് ശരത്ത് ചോദിച്ചത് ബാക്കി 49 രൂപ എവിടെ എന്നാണ് . അപ്പോഴാണ് അവർ ചോദിച്ചത് അൻപത് ലക്ഷമായിരുന്നെന്ന് മനസിലായത് . അത്രയും വലിയ തുക തരാൻ ബുദ്ധിമുട്ടുണ്ടെന്ന് ശരത്തിനോട് ഞാൻ പറഞ്ഞു . ഒരു കാരണവശാലും പണം കൊടുക്കരുതെന്ന് വക്കീലും എന്നോട് പറഞ്ഞു . "" ജാമ്യമില്ലാ വകുപ്പുകൾ ചേർത്ത് കേസ് ചാർജ്ജ് ചെയ്യുമെന്നും 20 ദിവസത്തിലേറെ അകത്തുകിടക്കേണ്ടിയും വരുമെന്നും ഇടനിലക്കാരൻ ഭീഷണിപ്പെടുത്തിയതായും പറയുന്നു സലിം . "" പിന്നാലെ കേസ് രജിസ്റ്റർ ചെയ്തു . പുലർച്ചെ പരാതിയുണ്ടെന്ന് പൊലീസ് പറഞ്ഞ സ്ത്രീ വിമാനത്താവളത്തിൽ വന്നു . പൊലീസ് പോയി അവരെ കൂട്ടിക്കൊണ്ടുവന്നു . മൊഴിയെടുത്തപ്പോൾ ഇത് ഞങ്ങളുടെ എംഡിയാണെന്നും പക്ഷേ ആദ്യമായാണ് കാണുന്നതെന്നും ഒരു പരാതിയും ഇല്ലെന്നുമാണ് അവർ പറഞ്ഞത് . രാവിലെ സിഐയോടും പരാതിയില്ലെന്ന കാര്യം അവർ ആവർത്തിച്ചു . "" പക്ഷേ അവരെയും അകത്തിടുമെന്നായിരുന്നു സിഐയുടെ ഭീഷണിയെന്ന് സലിം പറയുന്നു . "" പിന്നാലെ കോടതിയിൽ വരാൻപറ്റില്ലെന്ന് അവർ എൻറെ സുഹൃത്തുക്കളോട് പറഞ്ഞു . "" വൈകിട്ട് കോടതിയിൽ ഹാജരാക്കിയപ്പോൾ സലിമിന് ജാമ്യം ലഭിച്ചു . എന്നാൽ പിറ്റേന്ന് ചില പത്രങ്ങളിലൊക്കെ ' വീട്ടുജോലിക്കാരിയെ നിർമ്മാതാവ് പീഡിപ്പിച്ചു ' എന്നമട്ടിൽ വാർത്തകൾ വന്നു . സിപിഎം ജില്ലാ സെക്രട്ടറി വഴി മുഖ്യമന്ത്രിയെ സമീപിക്കാനൊരുങ്ങിയപ്പോൾ തനിക്കെതിരേ പരാതിപ്പെടരുതെന്ന് സിഐ അഭ്യർഥിച്ചതായും സലിം പറയുന്നു . "" പരാതിപ്പെടരുതെന്ന് പറയണമെന്നും മറ്റൊരാൾക്കുവേണ്ടി ചെയ്തതാണെന്നും എൻറെ ഒരു സുഹൃത്ത് വഴിയാണ് സിഐ അറിയിച്ചത് . അതിനുശേഷം മുഖ്യമന്ത്രിക്ക് ഞാൻ നേരിട്ട് പരാതി കൊടുത്തു . മുഖ്യമന്ത്രി നിർദേശിച്ചതനുസരിച്ച് ഡിജിപി ലോക്നാഥ് ബെഹ്റ പരാതി കേട്ടു . അന്വേഷിക്കാൻ എസ് പി ജമാലുദ്ദീനെ ചുമതലപ്പെടുത്തുകയായിരുന്നു . "" 27 വർഷമായി ഖത്തറിൽ ജോലിയും ബിസിനസുമായി കഴിയുന്ന തനിക്ക് ഇത്തരമൊരു അനുഭവം ആദ്യമായാണെന്ന് പറയുന്നു സലിം . എന്നാൽ വർഷങ്ങളായി ഹോട്ടൽ വ്യവസായ രംഗത്ത് നിർക്കുന്നയാളാണ് താനെന്നും കേസിൽ തനിക്ക് യാതൊരു പങ്കുമില്ലെന്നുമാണ് ശരത്ത് ഏഷ്യാനെറ്റ് ന്യൂസ് ഓൺലൈനിനോട് പറഞ്ഞത് . ഇത് സംബന്ധിച്ച കൂടുതൽ വിവരങ്ങൾ അന്വേഷണോദ്യോഗസ്ഥന് മുന്നിൽ ബോധിപ്പിച്ചിട്ടുണ്ടെന്നും ശരത് പറഞ്ഞു ."
entertainment,സ്ഥലം കൂർഗ് . വർഷം 1988 . ഓർമ്മകളെ ഓർമ്മിപ്പിക്കുന്ന സെപിയ നിറം പുരണ്ട ചെറിയ തെരുവ് . ഇരമ്പി നിൽക്കുന്ന ഒരു പഴയ കാറിൽ നിന്നും അയാൾ പുറത്തേക്കിറങ്ങി . ഒരു വാടക വീടു തേടി വന്നതായിരുന്നു അയാൾ . നിഗൂഢതകൾ ഒളിപ്പിച്ച് ഗ്രേസ് വില്ല എന്ന വീടും ഒരു സ്ത്രീയും ആ തെരുവിലെവിടെയോ അയാളെയും കാത്തിരിപ്പുണ്ടായിരുന്നു . പ്രേക്ഷകനെ ഓരോ നിമിഷവും മുൾമുനയിൽ നിർത്തി മുന്നേറുകയാണ് ഗ്രേസ് വില്ല എന്ന ഹ്രസ്വചിത്രം . ഇൻക്യുലാബ്സ് . സിനിമാ മോഹവുമായി ഒത്തുകൂടിയ പയ്യന്നൂരുകാരായ ഒരുകൂട്ടം കൂട്ടുകാർ . ഇൻക്യുലാബിന്റെ ബാനറിൽ അഭിലാഷാണ് ചിത്രം നിർമ്മിച്ചിരിക്കുന്നത് . പയ്യന്നൂർ സ്വദേശിയായ ബിനോയ് രവീന്ദ്രൻ സംവിധാനം ചെയ്ത ചിത്രത്തിൽ പാർവ്വതിയും രാജേഷ് ഹെബ്വറുമാണ് പ്രധാന വേഷങ്ങളിൽ എത്തിയിരിക്കുന്നത് . ഈ കൂട്ടായ്മയുടെ ആദ്യ ചിത്രം തവിടുപൊടി ജീവിതം യൂടുബിൽ ഹിറ്റായിരുന്നു . തിരുവനന്തപുരത്തെ ആദ്യപ്രദർശനത്തിൽ ശ്യാമപ്രസാദും മധുപാലടക്കമുള്ള സംവിധായകരുടെ അഭിനന്ദനംനേടിയ ഗ്രേസ് വില്ല കാണാം .
technology,"നോക്കിയ 3310 3ജി പതിപ്പ് ഉടൻ എത്തുന്നു . ഏറെ കാത്തിരുന്ന ക്ലാസിക് മോഡലിൻറെ തിരിച്ചുവരവിൽ നോക്കിയ ആരാധകരെ നിരാശപ്പെടുത്തിയത് ഫോണിൽ 2ജി സൌകര്യം മാത്രമേ ലഭ്യമാകൂ എന്നതായിരുന്നു . 4ജി കാലത്ത് 2ജി ഫോൺ ഉപയോഗിക്കുന്നതല്ല ഈ ഫോണിനെ ചതിച്ചത് . പല രാജ്യങ്ങളിലും 2ജി സേവനം ഇപ്പോൾ ലഭ്യമല്ല . മൊബൈൽഫോൺ വ്യാപകമായ കാലത്ത് ഏവരുടെയും ഇഷ്ട മോഡലിൽ ഒന്നായിരുന്നു നോക്കിയ 3310 . കൂടുതൽ ഫീച്ചറുകളുള്ള ഫോണുകൾ വിപണിയിൽ സജീവമായതോടെ പിൻവലിക്കപ്പെടുകയായിരുന്നു . ഈ വർഷം ഫെബ്രുവരിയിലായിരുന്നു നോക്കിയ 3310യുടെ തിരിച്ചുവരവ് . 1200 എംഎഎച്ച് ബാറ്ററി , 2 മെഗാ പിക്സൽ ക്യാമറ , 6.5 മണിക്കൂർ ടോക്ക് ടൈം തുടങ്ങിയവയാണ് ഫോണിന്റെ സവിശേഷതകൾ . അഷർ , ചാർക്കോൾ നിറങ്ങളിൽ സിൽവർ നിറത്തിലുള്ള കീപാഡോഡു കൂടി ലഭ്യമാകുന്ന ഫോണിന്റെ ത്രിജി പതിപ്പ് മഞ്ഞ , ചുവപ്പ് നിറങ്ങളിലും ലഭ്യമാകും . കൂടാതെ പഴയ മോഡലിനെ അനുസ്മരിപ്പിക്കുന്ന വിധത്തിൽ റെട്രോ യൂസർ ഇന്റർഫേസും ത്രിജി മോഡലിനുണ്ടാകും . ഒകേ്ടാബർ പകുതിയോടെ ആഗോളവിപണിയിൽ ലഭ്യമാകുമെങ്കിലും ഇന്ത്യയിൽ ലഭ്യമാകുന്നത് എന്നുമുതലായിരിക്കും എന്ന് പറയാറായിട്ടില്ല . ത്രിജി മോഡലിന് 4000 രൂപയ്ക്കടുത്ത് വില പ്രതീക്ഷിക്കാം ."
entertainment,സമരനായകനായി വി എസ് അച്യുതാനന്ദൻ വെളളിത്തിരയിൽ . കൂത്തുപറമ്പിലെ ഒരു കൂട്ടം സിനിമാപ്രവർത്തകരുടെ പരിസ്ഥിതി ചിത്രത്തിലാണ് വി എസ് വേഷമിട്ടത് . കൂത്തുപറമ്പ് ദൃശ്യ ആർട്സ് ക്ലബ് നിർമിക്കുന്ന ക്യാമ്പസ് ഡയറി . കാമ്പസും പരിസ്ഥിതി വിഷയങ്ങളും പ്രമേയം . കുടിവെളളമൂറ്റുന്നവർക്കെതിരായ വിദ്യാർത്ഥി സമരത്തിൻറെ ചിത്രീകരണം വലിയവെളിച്ചം വ്യവസായപാർക്കിൽ . സമരപ്പന്തലിലേക്ക് പിന്തുണയുമായി വി എസ് അച്യുതാനന്ദനായിത്തന്നെയെത്തുന്ന വി എസ് . ഇതായിരുന്നു രംഗം . സിനിമയിലഭിനയിക്കാനായി മാത്രം കണ്ണൂരിലെത്തിയ വി എസ് വേഷമിടാൻ നേരത്ത വന്നു . മേക്കപ്പ് മാൻ പാണ്ഡ്യന് മുന്നിൽ ഇരുന്നത് പതിവ് ഗൌരവം വിട്ട് ക്ഷമയോടെ . ക്യാമറയ്ക്ക് മുന്നിലെത്താൻ നേരം വൈകിയോയെന്ന് ഇടയ്ക്ക് നോട്ടം . ചമയം കഴിഞ്ഞപ്പോൾ എല്ലാം ഓകെയെന്ന് മറുപടി . അഭിനയിച്ച് ഫലിപ്പിക്കാനൊന്നുമില്ല . എല്ലാം പതിവുപോലെയെന്ന് വി എസ് അച്യുതാനന്ദൻ . സമരവേദികളിലെ പ്രസംഗം പുത്തരിയല്ലാത്ത വി എസിന് മുന്നിൽ തിരക്കഥയുമായി സംവിധായകൻ . റിഹേഴ്സലൊന്നും വേണ്ടെന്നായിരുന്നു മറുപടി . പിന്നെ സെറ്റിലേക്ക് . സുദേവ് നായരും ഗൌതമിയും അടക്കമുളള താരനിരയ്ക്കൊപ്പം വി എസും ക്യാമറയ്ക്ക് മുന്നിൽ . മാധ്യമങ്ങളെ ഒഴിവാക്കിയായിരുന്നു ചിത്രീകരണം . അണിയറക്കാരുടെ നിർദേശങ്ങൾക്കൊപ്പം സഹകരിച്ച് മുഴുവൻ രംഗവും പൂർത്തീകരിച്ചാണ് വി എസ് സിനിമാ സെറ്റിൽ നിന്ന് മടങ്ങിയത് .
entertainment,"വിജയ് നായകനായി എത്തിയ സർക്കാറിന് തീയേറ്ററുകളിൽ മികച്ച പ്രതികരണമാണ് ലഭിക്കുന്നത് . 32 കോടി രൂപയാണ് റിലീസ് ദിവസം ചിത്രം തമിഴ്നാട്ടിൽ നിന്ന് മാത്രം സ്വന്തമാക്കിയത് എന്നാണ് റിപ്പോർട്ട് . ചെന്നൈയിൽ നിന്ന് മാത്രമായി 2.37 കോടി ചിത്രം സ്വന്തമാക്കിയത് . കേരളത്തിലും മികച്ച കളക്ഷനാണ് ചിത്രം സ്വന്തമാക്കിയതെന്നാണ് റിപ്പോർട്ടുകൾ സൂചിപ്പിക്കുന്നത് . ഔദ്യോഗികമായി ഇക്കാര്യം പുറത്തുവിട്ടിട്ടില്ല . എ ആർ മുരുഗദോസ് സംവിധാനം ചെയ്ത് ചിത്രം വിജയ്യുടെ കരിയറിലെ എക്കാലത്തേയും മികച്ച വിജയമായി മാറുമെന്നാണ് കരുതുന്നത് . തമിഴ്നാട് രാഷ്ട്രീയത്തിൽ ഇടപെടുന്ന ഒരു കോർപറേറ്റ് മേധാവിയായാണ് വിജയ് ചിത്രത്തിൽ അഭിനയിച്ചിരിക്കുന്നത് . ഗൂഗിൾ സിഇഒയെ പോലുള്ള കഥാപാത്രമായിരിക്കും വിജയ്യുടെത് എന്ന് നേരത്തെ തന്നെ സംവിധായകൻ പറഞ്ഞിരുന്നു . എ ആർ റഹ്മാനാണ് സംഗീതസംവിധാനം നിർവഹിക്കുന്നത് . വരലക്ഷ്മി ശരത്കുമാർ ആണ് പ്രധാന സ്ത്രീ കഥാപാത്രത്തെ അവതരിപ്പിക്കുന്നത് . തുപ്പാക്കി , കത്തി എന്ന ഹിറ്റ് ചിത്രങ്ങൾക്ക് ശേഷം എ ആർ മുരുഗദോസും വിജയ്യും ഒന്നിക്കുന്ന ചിത്രമാണ് എന്ന പ്രത്യേകതയുമുണ്ട് ."
business,"സ്റ്റേറ്റ് ബാങ്ക് ഗ്രൂപ്പിനും പുതുതലമുറ ബാങ്കുകൾക്കുമൊപ്പം 19 ബാങ്കുകളുടെ എടിഎം കാർഡ് വിവരങ്ങൾ ഓൺലൈൻ തട്ടിപ്പുകാർ ചോർത്തിയെന്നാണ് വ്യക്തമായിരിക്കുന്നത് . റിസർവ് ബാങ്കിന്റെ നിയന്ത്രണത്തിലുള്ള നാഷണൽ പെയ്മന്റ് കോർപ്പറേഷൻ ഓഫ് ഇന്ത്യയാണ് ഇക്കാര്യം അറിയിച്ചത് . തട്ടിപ്പ് നടന്നെന്ന് കാണിച്ച് 641ഇടപാടുകാർ ബാങ്കുകളെ സമീപിച്ചെന്ന് എൻസിപിഐ വ്യക്തമാക്കി . ഇതനുസരിച്ച് 130 ലക്ഷം രൂപയാണ് തട്ടിയെടുത്തിരിക്കുന്നത് . റുപ്പേയ്ക്ക് പുറമേ വിസ , മാസ്റ്റർ കാർഡ് എന്നിവയുടെ വിവരങ്ങൾ ചോർന്നിട്ടുണ്ട് . പ്രതിസന്ധി നേരിടാൻ ബാങ്കുകൾ ഉപഭോക്താക്കളുടെ എടിഎം കാർഡുകൾ മാറ്റി നൽകി തുടങ്ങിയിട്ടുണ്ട് . വിവരം പുറത്തറിയാതിരിക്കാൻ പല പ്രമുഖ ബാങ്കുകളും ഉപഭോക്താക്കളെ നേരിട്ട് സമീപിക്കുകയാണ് . പിൻ നമ്പർ കൂടാതെയുള്ള രാജ്യാന്തര ഇടപാടുകളെല്ലാം പ്രമുഖ ബാങ്കുകൾ ബ്ലോക്ക് ചെയ്തു . രാജ്യത്തെ ബാങ്കുകൾ നേരിടുന്ന സുരക്ഷ വീഴ്ചയെക്കുറിച്ചുള്ള റിപ്പോർട്ട് എത്രയും വേഗം സമർപ്പിക്കണം എന്നാവശ്യപ്പെട്ട് റിസർവ് ബാങ്ക് വിവിധ ബാങ്കുകൾക്ക് കത്തയച്ചു . ആർബിഐ നിർദ്ദേശം അനുസരിച്ച് ഉപഭോക്താക്കൾ മാഗ്നറ്റിക് സ്ട്രിപ്പുള്ള എടിഎം കാർഡുകൾക്ക് പകരം ചിപ്പ് ഘടിപ്പിച്ച എംടിഎം കാർഡിലേക്ക് എത്രയും വേഗം മാറുകയെന്നാണ് തട്ടിപ്പ് തടയാനുള്ള പ്രധാന ഉപായം ."
technology,"സംസ്ഥാന പിന്നാക്ക വിഭാഗ വികസന കോർപ്പറേഷൻ ഒ ബി സി / മതന്യൂനപക്ഷ വിഭാഗത്തിൽപ്പെട്ട പ്രൊഫഷണലുകൾക്ക് സ്റ്റാർട്ട്അപ് സംരംഭം ആരംഭിക്കുന്നതിനുളള വായ്പാ പദ്ധതിയിലേക്ക് ഓൺലൈനായി രജിസ്റ്റർ ചെയ്യാം . പദ്ധതി പ്രകാരം പരാമവധി 30 ലക്ഷം രൂപവരെ വായ്പ അനുവദിക്കും . ഗ്രാമപ്രദേശത്ത് 98,000 രൂപവരെയും നഗരപ്രദേശത്ത് 1,20,000 രൂപ വരെയും കുടുംബ വാർഷിക വരുമാനമുളള ഒ . ബി . സി വിഭാഗം പ്രൊഫഷണലുകൾക്ക് അഞ്ച് ലക്ഷം രൂപ വരെ ആറ് ശതമാനം പലിശ നിരക്കിലും അതിനുമുകളിൽ 20 ലക്ഷം രൂപവരെ ഏഴ് ശതമാനം പലിശ നിരക്കിലും വായ്പ ലഭിക്കും . ഇതേ വരുമാന പരിധിയിലുൾപ്പെട്ട മതന്യൂനപക്ഷ വിഭാഗം പ്രൊഫഷണലുകൾക്ക് 20 ലക്ഷം രൂപ വരെ ആറ് ശതമാനം പലിശ നിരക്കിൽ അനുവദിക്കും . ഈ വരുമാന പരിധിക്ക് മുകളിൽ ആറ് ലക്ഷം വരെ കുടുംബ വാർഷിക വരുമാനമുളള മത ന്യൂനപക്ഷ വിഭാഗം പ്രൊഫഷണലുകൾക്ക് 30 ലക്ഷം രൂപവരെ വായ്പ അനുവദിക്കുന്നതിനും പദ്ധതിയുണ്ട് . തിരിച്ചടവ് കാലയളവ് 84 മാസം വരെ . അപേക്ഷകർ സംസ്ഥാനത്തെ ഒ . ബി . സി / മതന്യൂനപക്ഷ വിഭാഗത്തിൽ ഉൾപ്പെട്ടവരും പ്രൊഫഷണൽ കോഴ്സുകൾ ( എം . ഫാം , ബയോടെക്നോളജി , ബി . സി . എ , എൽ . എൽ . ബി , ഫുഡ് ടെക്നോളജി , ഫൈൻ ആർട്സ് , ഡയറി സയൻസ് , ഫിസിക്കൽ എഡ്യൂക്കേഷൻ , ഫൊട്ടോഗ്രാഫി , വിഡിയോഗ്രാഫി മുതലായവ ) വിജയകരമായി പൂർത്തീകരിച്ചവരുമായിരിക്കണം . പ്രായം 40 വയസ് കവിയാൻ പാടില്ല . ഈ പദ്ധതി പ്രകാരം മെഡിക്കൽ / ആയുർവേദ / ഹോമിയോ / സിദ്ധ / ദന്തൽ ക്ലീനിക് , വെറ്ററിനറി ക്ലീനിക് , സിവിൽ എൻജിനീയറിംഗ് കൺസൾട്ടൻസി , ആർക്കിടെക്ച്ചറൽ കൺസൾട്ടൻസി , ഫാർമസി , സോഫ്റ്റ് വെയർ ഡെവലപ്മെന്റ് , ഡയറി ഫാം , അക്വാകൾച്ചർ , ഫിറ്റ്നെസ് സെന്റർ , ഫുഡ് പ്രോസസിങ് യൂണിറ്റ് , ഓർക്കിഡ് ഫാം , ടിഷ്യൂകൾച്ചർ ഫാം , വീഡിയോ പ്രൊഡക്ഷൻ യൂണിറ്റ് എൻജിനീയറിങ് വർക്ക്ഷോപ്പ് തുടങ്ങി പ്രൊഫഷണൽ യോഗ്യതയുമായി ബന്ധപ്പെട്ട വരുമാനദായകമായ ഏതൊരു നിയമാനുസൃത സംരംഭം ആരംഭിക്കുന്നതിനും വായ്പ ലഭിക്കും . പദ്ധതി അടങ്കലിന്റെ 95 ശതമാനം വരെ വായ്പ അനുവദിക്കും ."
entertainment,"അഭിഷേകി ൻറെയും ഐശ്വര്യയുടെയും മകൾ ആരാധ്യ ബച്ച ൻറെ ജന്മദിനം കഴിഞ്ഞെങ്കിലും അതി ൻറെ അലയൊലികൾ അടങ്ങിയിട്ടില്ല . ഏതാനും ദിവസം മുമ്പാണ് ആരാധ്യയുടെ ആറാം ജന്മദിനം ആഘോഷിച്ചത് . അവളുടെ വളർച്ചയിൽ സന്തോഷവനായിരിക്കുകയാണ് മുത്തച് ഛനായ അമിതാഭ് ബച്ചൻ . എന്നാൽ അദ്ദേഹത്തി ൻറെ മനസ് അകലെയുള്ള ഒരു അതിഥി കവർന്നിരിക്കുകയാണ് . ഷാറൂഖ് ഖാൻറെ മകൻ അബ്രാമി നൊപ്പമുള്ള ചിത്രങ്ങൾ ട്വിറ്ററിലൂടെ പങ്കുവെച്ചിരിക്കുകയാണ് ബിഗ് ബി . പഞ്ഞി രൂപത്തിലുള്ള പഞ്ചസാര മിഠായി ഉണ്ടാക്കുന്നത് കാഴ് ച കുട്ടികളിൽ എത്രമാത്രം കൌതുകമുണർത്തു ന്നുവെന്ന് വ്യക് തമാക്കുന്ന ചിത്രത്തിൽ അബ്രാമും ഷാറൂഖ് ഖാനും അമിതാഭ് ബച്ചനുമാണുള്ളത് . ‘അവൻ ഫ്ലഫി ആവശ്യപ്പെട്ടു , അവന് സന്തോഷം പകരുന്ന സ് റ്റാളുകളിൽ എല്ലാം ഞങ്ങൾ അവനെ കൊണ്ടുപോയി , ഇത് വിലമതിക്കാനാകാത്തതാണ് . അബ്രം , ജൂനിയർ ഷാറൂഖ് ഖാൻ . . ആഹ്ലാദകരം’ എന്ന് ബച്ചൻ ട്വിറ്ററിൽ കുറിക്കുകയും ചെയ് തു . എന്നാൽ അതിലും വലിയ പ്രതികരണം വരാനിരിക്കുന്നേയുള്ളൂവെന്ന് ബച്ചന് അറിയില്ലായിരുന്നു . ബച്ച ൻറെ പോസ് റ്റി ന് ഷാറൂഖ് മറുട്വീറ്റ് നൽകി . അബ്രാം കരുതിയിരിക്കുന്നത് അമിതാഭ് ബച്ചനാണ് ത ൻറെ അച് ഛൻ എന്നാണെന്നായിരുന്നു ഷാറൂഖി ൻറെ മറുകുറിപ്പ് . എത്ര മനോഹരം എന്നും ഖാൻ കുറിക്കുന്നു . നന്ദി സാർ , ഇത് അവൻ വളരെ വിലപ്പെട്ടതായി കരുതുന്ന സന്ദർഭമാണ് . എൻറെ പപ്പ യാണ് താങ്കൾ എന്നാണ് നിങ്ങളെ ടി . വിയിൽ കാണു മ്പോൾ അവൻ കരുതുന്നുവെന്നും ഷാറൂഖ് കുറിക്കുന്നു . ബച്ചനും ഷാറൂഖും അച് ഛനും മകനുമായി വേഷമിട്ട എടുത്ത് പറയേണ്ട ചിത്രമാണ് കബി കുഷി കബി ഗം . അച് ഛനും മകനുമായുള്ള സൌഹൃദത്തി ൻറെ നേർകാഴ് ച കൂടിയാണ് ചിത്രം . സ് ക്രീനിന് പുറത്തും ഇരുവർക്കുമിടയിൽ ബഹുമാനവും സ് നേഹവും നിറഞ്ഞുനിൽക്കുന്നു . അതിനെ ന്യായീകരിക്കുന്ന രുപത്തിൽ ആണ് അബ്രാമിൻറെ പ്രതികരണം . ഷാറൂഖ് ആരാധകർക്ക് ഏറെ പ്രിയപ്പെട്ടവനാണ് താരത്തിൻറെ ഇളയമകൻ അബ്രാം . അബ്രാമിൻറെ ചിത്രങ്ങൾ എപ്പോളും സോഷ്യൽ മീഡിയയിൽ വൈറലാകാറുണ്ട് ."
sports,"ഏഷ്യാ കപ്പ് സൂപ്പർ ഫോറിലെ ആദ്യ മത്സരത്തിൽ ബംഗ്ലാദേശിനെതിരേ ടോസ് നേടിയ ഇന്ത്യ ഫീൽഡിങ് തെരഞ്ഞെടുത്തു . ദുബായിൽ നടക്കുന്ന മത്സരത്തിൽ ഒരു മാറ്റവുമായിട്ടാണ് ഇന്ത്യ ഇറങ്ങുന്നത് . പരിക്കേറ്റ ഹാർദിക് പാണ്ഡ്യക്ക് പകരം രവീന്ദ്ര ജഡേജ കളിക്കും . രണ്ട് മാറ്റങ്ങളുമായിട്ടാണ് ബംഗ്ലാദേശ് ഇറങ്ങുന്നന്നത് . മുശ്ഫികർ റഹീം , മുസ്തഫിസുർ റഹ്മാൻ എന്നിവർ ടീമിലേക്ക് തിരിച്ചെത്തിയപ്പോൾ മൊമിനുൾ , അബു ഹൈദർ എന്നിവർ പുറത്തിരിക്കും . സൂപ്പർ ഫോറിലെത്തിയ നാല് ടീമുകൾ പരസ്പരം കളിക്കും . പാക്കിസ്ഥാൻ , അഫ്ഗാനിസ്ഥാൻ എന്നിരാണ് മറ്റു ടീമുകൾ . കൂടുതൽ പോയിന്റ് നേടിയ രണ്ട് ടീമുകളാണ് ഫൈനലിൽ ഏറ്റുമുട്ടുക ."
technology,ഇന്ത്യയുടെ ഗതിനിർണയ ഉപഗ്രഹ ശ്രേണിയിലെ അവസാന ഉപഗ്രഹം ഐആർഎൻഎസ്എസ് 1ജി മറ്റന്നാൾ വിക്ഷേപിക്കും . അമ്പത്തൊന്നര മണിക്കൂർ കൌണ്ട് ഡൌൺ ശ്രീഹരിക്കോട്ടയിൽ തുടങ്ങി . വ്യാഴാഴ്ച ഉച്ചക്ക് 12:50നാണു വിക്ഷേപണം . അമേരിക്കയുടെ ജിപിഎസിന് ബദലായി സ്വന്തം ഗതിനിർണയ ഉപഗ്രഹം എന്ന ഇന്ത്യുടെ സ്വപ്നം പൂർത്തീകരണത്തിലേക്കു നീങ്ങുകയാണ് . ഏഴ് ഉപഗ്രഹങ്ങളുള്ള പരമ്പരയിലെ അവസാന ഉപഗ്രഹമായ ഐആർഎൻഎസ്എസ് 1ജി വ്യാഴാഴ്ച ഭ്രമണപഥത്തിലെത്തും . രാവിലെ 9:20നാണു ശ്രീഹരിക്കോട്ടിലെ സതീഷ് ധവാൻ സ്പേസ് സെന്ററിൽ കൌണ്ട് ഡൌൺ തുടങ്ങിയത് . ഇന്ത്യ മുഴുവനും പിന്നെ രാജ്യത്തിന്റെ 1500 കിലോമീറ്റർ ചുറ്റളവിലുള്ള പ്രദേശങ്ങളും ഇന്ത്യയുടെ സ്വന്തം ഗതി നിർണ്ണയ സംവിധാനത്തിന്റെ പരിധിയിൽ വരും . ജിപിഎസ് ലോകം മുഴുവനുമുള്ള ഗതിനിർണയമാണു നൽകുന്നത് . ഒമ്പത് ഉപഗ്രഹങ്ങളാണ് ശ്രേണിയിലുള്ളത് . അതിൽ ഏഴെണ്ണം വിക്ഷേപിക്കുകയും 2 എണ്ണം ഭൂമിയിൽ തന്നെ വയ്ക്കുകയുമാണ് ചെയ്യുക . ഓരോ ഉപഗ്രഹത്തിനും 150 കോടിരൂപയാണ് ചെലവ് . 2013 ജൂലായിലാണ് ആദ്യ ഉപഗ്രഹമായ ഐആർഎൻഎസ്എസ് 1എ വിക്ഷേപിച്ചത് . ഏറ്റവും ഒടുവിൽ കഴിഞ്ഞ മാസം 10ന് ആറാമത് ഉപഗ്രഹം ഐആർഎൻഎസ്എസ് എഫ് വിജയകരമായി ഭ്രമണപഥത്തിലെത്തി . നാല് ഉപഗ്രഹങ്ങൾ വിക്ഷേപിച്ചപ്പോൾത്തന്നെ സംവിധാനം പ്രവർത്തനക്ഷമമായെങ്കിലും കൂടുതൽ കൃത്യതയ്ക്കു വേണ്ടിയാണ് ഏഴ് ഉപഗ്രവും ഭ്രമണപഥത്തിലെത്താൻ ഐഎസ്ആർഒ കാത്തിരുന്നത് . സാധാരണക്കാർക്കു വഴി കണ്ടെത്തുന്നതിനുള്ള സംവിധാനം കൂടാതെ സൈനിക ആവശ്യത്തിനുള്ള എൻക്രിപ്റ്റഡ് സേവനവും ഐആർഎൻഎസ്എസ് നൽകും .
technology,അങ്ങകലെ വിദൂരതയിൽ തീ ഗോളങ്ങൾ പുറന്തള്ളുന്ന ഒരു പടുകൂറ്റൻ നക്ഷത്രത്തെ കണ്ടെത്തിയതായി ഗവേഷകർ . ചുവപ്പ് ഭീമൻ ഗണത്തിൽ പെടുന്ന വി ഹൈഡ്രേ എന്ന നക്ഷത്രത്തിൽ നിന്നും ഭീമൻ പ്ലാസ്മാഗോളങ്ങൾ പുറത്തുവരുന്നതായാണ് ഗവേഷകരുടെ കണ്ടെത്തൽ . ഹബ്ബിൾ ടെലിസ്കോപ്പ് ഉപയോഗിച്ചുള്ള നിരീക്ഷണത്തിനിടയിലാണ് ചൊവ്വാഗ്രഹത്തിന്റെ രണ്ടുമടങ്ങ് വലുപ്പമുള്ള തീഗോളങ്ങൾ പുറന്തള്ളുന്ന അമ്പരപ്പിക്കുന്ന ദൃശ്യങ്ങൾ ഗവേഷകരുടെ ശ്രദ്ധയിപ്പെടുന്നത് . ഇന്ധനം എരിഞ്ഞടങ്ങി അവസാനമടുത്ത നക്ഷത്രങ്ങളാണ് ചുവപ്പ് ഭീമൻമാർ . ഈ അവസാന ഘട്ടത്തിൽ നക്ഷത്രത്തിലെ വാതകം പുറത്തേക്ക് വ്യാപിച്ച് വിസ്താരം വർദ്ധിക്കും . എന്നാൽ മരണാവസ്ഥയിലെത്തിയ ഇത്തരമൊരു നക്ഷത്രത്തിന് ഇത്ര വലിയ വാതക തീഗോളങ്ങൾ എങ്ങനെ പുറത്തുവിടാൻ കഴിയുന്നു എന്നതാണ് ഗവേഷകരെ അമ്പരപ്പിക്കുന്നത് . അതിനാൽ ഈ ചുവപ്പ് ഭീമൻ ഒറ്റയ്ക്കല്ലന്നും ഒരു ഇരട്ടനക്ഷത്ര വ്യൂഹത്തിലെ അംഗമായ ഇതിന് സമീപത്ത് അതിനെ ചുറ്റുന്ന മറ്റൊരു നക്ഷത്രം കൂടിയുണ്ടെന്നും ഗവേഷകർ കണക്കുകൂട്ടുന്നു . ഇതുവരെ നിരീക്ഷിക്കാൻ കഴിയാത്ത ആ നക്ഷത്രമാണ് തീഗോളങ്ങൾക്ക് കാരണമായി മാറുന്നതെന്നാണ് നിഗമനം . ഭൂമിയിൽ നിന്ന് 1200 പ്രകാശവർഷമകലെയാണ് വി ഹൈഡ്രേ സ്ഥിതിചെയ്യുന്നത് . 8 . 5 വർഷത്തിലൊരിക്കൽ നക്ഷത്രത്തിനരികിൽ നിന്ന് തീഗോളങ്ങൾ പുറത്തുവരുന്നതായാണ് നിരീക്ഷിച്ചത് . ഭൂമിയിൽ നിന്ന് ചന്ദ്രനിലേക്കുള്ള ദൂരം താണ്ടാൻ ഈ തീഗോളങ്ങൾക്ക് വെറും 30 മിനിറ്റ് മതി . കഴിഞ്ഞ 400 വർഷമായി അവിടെ നിന്ന് തീഗോളങ്ങൾ പുറത്തുവരുന്നു എന്ന് ഗവേഷകർ കണ്ടെത്തിയിട്ടുണ്ട് .
sports,"ഇന്ത്യൻ പ്രീമിയർ ലീഗിൽ രണ്ടാം ക്വാളിഫയറിൽ സൺറൈസേഴ്സ് ഹൈദരാബാദിനെതിരേ ടോസ് നേടിയ കൊൽക്കത്ത നൈറ്റ് റൈഡേഴ്സ് ബോളിങ് തെരഞ്ഞെടുത്തു . കൊൽക്കത്ത ഈഡൻ ഗാർഡനിൽ വൈകിട്ട് ഏഴിനാണ് മത്സരം . ഇന്ന് വിജയിക്കുന്നവർ ചെന്നൈ സൂപ്പർ കിങ്സുമായുള്ള ഫൈനലിന് യോഗ്യത നേടും . ഒരു മാറ്റവുമായിട്ടാണ് ആതിഥേയരായ കൊൽക്കത്ത ഇറങ്ങുന്നത് . ഇന്ത്യയുടെ അണ്ടർ 19 താരം ശിവം മാവി ടീമിലേക്ക് തിരിച്ചെത്തി . രാജസ്ഥാനെതിരേ ആദ്യ എലിമിനേറ്ററിൽ മോശം ഫോമിലായിരുന്ന ജാവോൻ സീലേഴ്സിനെ പുറത്തിരുത്തി . ഹൈദരാബാദ് ടീമിൽ മൂന്ന് മാറ്റങ്ങൾ വരുത്തി . ദീപക് ഹൂഡ , വൃദ്ധിമാൻ സാഹ , കെ . ഖലീൽ അഹമ്മദ് എന്നിവരെ ടീമിൽ ഉൾപ്പെടുത്തി . മനീഷ് പാണ്ഡെ , സന്ദീപ് ശർമ , ശ്രീവൽസ് ഗോസ്വമി എന്നിവർ പുറത്തിരിക്കും . രാജസ്ഥാനെ തോൽപ്പിച്ചാണ് കൊൽക്കത്ത രണ്ടാം ക്വാളിഫയറിന് യോഗ്യത നേടിയത് . ആദ്യ ക്വാളിഫയറിൽ ഹൈദരാബാദ് ചെന്നൈ സൂപ്പർ കിങ്സിനോട് പരാജയപ്പെടുകയായിരുന്നു ."
entertainment,തമിഴ് സിനിമാ ലോകത്ത് തമ്മിലടി രൂക്ഷം . തമിഴ് ഫിലിം പ്രൊഡ്യൂസേഴ്സ് കൌൺസിലും ഫിലിം എംപ്ലോയീസ് ഫെഡറേഷൻ ഓഫ് സൌത്ത് ഇന്ത്യയും തമ്മിലുള്ള തർക്കമാണ് പുതിയ തലത്തിലെത്തിയിരിക്കുന്നത് . തർക്കത്തെ തുടർന്ന് നടൻ വിശാലിനെതിരെ വധഭീഷണി വരെയെത്തിയിരിക്കുകയാണ് കാര്യങ്ങൾ . ഫിലിം പ്രൊഡ്യൂസേഴ്സ് കൌൺസിൽ പ്രസിഡന്റ് കൂടിയാണ് വിശാൽ . ഒരു വാട്സ്ആപ്പ് നമ്പരിൽ നിന്നുമാണ് വിശാലിന് വധഭീഷണി ലഭിച്ചത് . വിശാൽ കൊല്ലപ്പെടുമെന്നാണ് സന്ദേശം . ഇതിനെതിരെ നിർമ്മാതാവ് മണിമാരൻ പരാതി നൽകി . സംഘടനയുടെ ഓഫീസ് ജോലി ചെയ്യുന്ന ധനപാലാണ് ഭീഷണിക്ക് പിന്നിലെന്നാണ് മണിമാരന്റെ ആരോപണം . സംഭവത്തിൽ ധനപാലിനെതിരെ കമ്മീഷണർക്ക് പരാതി നൽകി . നേരത്തെയും വിശാലിനെതിരെ ധനപാൽ വധഭീഷണി മുഴക്കിയിട്ടുണ്ടെന്ന് മണിമാരൻ പറഞ്ഞു . അതിനാലാണ് ധനപാലിനെതിരെ പരാതി നൽകിയത് . ഫിലിം എംപ്ലോയീസ് ഫെഡറേഷൻ ഓഫ് സൌത്ത് ഇന്ത്യയിൽ അംഗമല്ലാത്തവർക്കും സിനിമയിൽ ജോലി നൽകുമെന്ന് ഏതാനും ദിവസങ്ങൾക്ക് മുൻപ് വിശാൽ പ്രഖ്യാപിച്ചിരുന്നു . ഇതാണ് വധഭീഷണിക്ക് കാരണമെന്നാണ് മണിമാരന്റെ ആരോപണം .
entertainment,"മലയാള സിനിമയിൽ ഒറ്റയാൾ പട്ടാളം ആയിട്ടാണ് സന്തോഷ് പണ്ഡിറ്റിന്റെ വരവ് . പ്രശംസയേക്കാൾ ഏറെ വിമർശനങ്ങളുടെ പേമാരി ഉണ്ടായപ്പോഴും ആണ് വിട മാറാതെ അങ്ങനെ തന്നെ നിന്നു . വിമർശനങ്ങളെ തന്റെ വാക്കുകളിലൂടെ നേരിട്ട് . വീണ്ടും സിനിമ ചെയ്തു . ആ സാഹചര്യത്തിൽ നിന്ന് മാറിയ ഒരു വീക്ഷണ കോണിലൂടെയാണ് സന്തോഷ് പണ്ഡിറ്റ് ഇന്ന് നില്കുന്നത് . മമ്മൂട്ടിയുടെ അടക്കമുള്ള മുഖ്യധാര സിനിമകളുടെ ഭാഗമാകുകയാണ് സന്തോഷ് പണ്ഡിറ്റ് . സന്തോഷ് പണ്ഡിറ്റുമായി സുധീഷ് പയ്യന്നൂർ നടത്തിയ അഭിമുഖം വിമർശനങ്ങൾ കേട്ടിരുന്ന കഴിഞ്ഞുപോയ കാലത്തെ എങ്ങനെ നോക്കിക്കാണുന്നു ? എന്നെ സംബന്ധിച്ചെടുത്തോളം സിനിമയിൽ വരുന്നതിനു മുന്നേയും അതിനു ശേഷവും അവരവരുടെ ജോലി കൃത്യമായി ചെയ്യുക എന്ന് വിശ്വസിക്കുന്ന ആളാണ് . ഇതുവരെ അതിൽ മാറ്റം വന്നിട്ടും ഇല്ല . ഞാൻ ചെയ്യുന്നത് കണ്ടു ലോകം എങ്ങനെ വിലയിരുത്തുന്നു എന്നതും മൈൻഡ് ചെയ്തിട്ടില്ല . നമ്മുടെ മനസാക്ഷിക്ക് ശരിയെന്നു തോന്നുന്നത് തന്നെയാണ് വലിയ കാര്യം . അല്ലാതെ മറ്റുള്ളവർ എന്ത് പറയും എന്ന് നോക്കിയാൽ എന്തെങ്കിലും ചെയ്യാൻ പറ്റുമോ . ? അതുകൊണ്ടു തന്നെ എന്റെ ശരികളിൽ മാറ്റം വരുത്താതെയായിരുന്നു ഇതുവരെ , ഇനിയും അങ്ങനെ തന്നെയാണ് . അട്ടപ്പാടിയിൽ അടക്കം ഗോവിന്ദവപുരം കോളനിയിലും ഞാൻ കാര്യങ്ങളിൽ ഇടപെട്ടപ്പോൾ പലരും പറഞ്ഞിരുന്നു നിങ്ങൾ പ്രശസ്തിക്കു വേണ്ടിയല്ലേ എല്ലാം ചെയ്യുന്നത് എന്നൊക്കെ . അങ്ങനെ അല്ല അത് . എനിക്ക് വലിയ രീതിയിൽ സഹായിക്കാനൊന്നും പറ്റിയിട്ടില്ല . പക്ഷെ ഞാൻ പോയതൊക്കെ വാർത്ത ആയപ്പോൾ ആണ് കൂടുതൽ പേര് അറിഞ്ഞതും അവരിൽ പലരും സഹായിക്കാൻ മുന്നോട്ടു വന്നതും . കോളനിയിലെ കേസ് വന്നപ്പോഴും ഞാൻ ഫേസ് ബുക്ക് വഴി ജനങ്ങളോട് പറഞ്ഞു , അവരിൽ പലരും പഠിപ്പിക്കാനുള്ള കാശ് കൊടുക്കാൻ തീരുമാനിച്ചു . ചിലതു വിളിച്ചു കൂവേണ്ടത് തന്നെയാണ് . ചെറുപ്പം മുതൽ ശീലിച്ചതും അതാണ് . സമൂഹത്തിൽ ചില കാര്യങ്ങൾ നമ്മൾ കൃത്യമായി സംസാരിക്കേണ്ടത് തന്നെയാണ് . സിനിമയിൽ അയാൾ പോലും എനിക്ക് കൃത്യമായ ചാർട്ടിങ്ങുകൾ ഉണ്ടായിരുന്നു . അതിനനുസരിച്ചു തന്നെയാണ് മുന്നോട്ടു പോയതും . സന്തോഷ് പണ്ഡിറ്റ് എന്ന സംവിധായകനിലൂടെ കണ്ട നടനെ മാത്രമായിരുന്നു നേരത്തെ പ്രേക്ഷകർക്ക് പരിചയം . ഒരു സിനിമാക്കാരനിലൂടെ മറ്റൊരു സംവിധായകന്റെ ആക്ഷനും കട്ടിനും ഇടയിലുള്ള സന്തോഷ് പണ്ഡിറ്റിനെ ജനങ്ങൾ കണ്ടു . അജയ് വാസുദേവിന്റെ മമ്മുട്ടി ചിത്രത്തിൽ താങ്കൾ അഭിനയിക്കുന്നു എന്നത് തന്നെ വലിയ വാർത്ത ആയിരുന്നു . ഒറ്റയാൾ പട്ടാളം എന്ന ലേബൽ മാറ്റിക്കൊണ്ട് തന്നെ മുഖ്യധാരാ സിനിമകളുടെ ഭാഗമാകാനുള്ള തീരുമാനം എന്നാണു വന്നു തുടങ്ങിയത് ? ശരിയാണ് , തുടക്കം മുതൽ മുഖ്യ ധാരയിലേക്ക് വന്നിട്ടില്ല . പക്ഷെ ലക്ഷ്യം അതുതന്നെ ആയിരുന്നു . ആരും എന്റെ വീട്ടിൽ വന്നു ചോദിക്കില്ലല്ലോ , എന്റെ സിനിമയിൽ അഭിനയിക്കുമോ എന്ന് ? അത് തന്നെയാണ് കാര്യം . നമ്മൾ പ്രൂവ് ചെയ്യണം . അവർക്കു വേണ്ടത് അനുഭവ സമ്പത്തുള്ള ആൾക്കാരെ തന്നെയാണ് . അതുതന്നെയാണ് ഇവിടെയും സംഭവിച്ചത് . 2015ൽ നടക്കുമെന്ന് ഞാൻ കരുതിയ സംഭവം 2017ൽ നടന്നു എന്നതാണ് സത്യം . ഇനി ഈ വർഷം നടന്നില്ലെങ്കിൽ തന്നെ 2027 വരെ കാത്തിരിക്കാനുള്ള ക്ഷമയും എനിക്കുണ്ടായിരുന്നു എന്നതും കാര്യം . ഞാൻ എന്റെ ജോലി കൃത്യമായി ചെയ്തു . സിനിമ ചെയ്യുന്ന സമയത്തായാലും മുൻപ് മിമിക്രിക്കാരുടെ പരിപാടിയിൽ അധിക്ഷേപിച്ച സമയത്തും ഞാൻ കൃത്യമായ മറുപടി നൽകിയിട്ടുണ്ട് . ആൾക്കാരെ വിലയിരുത്തേണ്ടത് എങ്ങനെ ആണെന്ന് നമ്മൾ പഠിക്കേണ്ടതുണ്ട് . നമ്മൾ ക്രിമിനൽ ഒന്നുമല്ലല്ലോ . എന്റെ ഏഴാമത്തെയും എട്ടാമത്തെയും സിനിമകൾ മാറ്റി വച്ചാണ് ഈ രണ്ടു സിനിമകളുടെയും ഭാഗമായത് . ' ഉരുക്കു സതീശനിലെ ' ഗാനരംഗം കണ്ടിട്ടാണ് എന്നെ ' ഒരു സിനിമാക്കാരനിലേക്കു ' വിളിച്ചത് എന്നാണു ഞാൻ കരുതുന്നത് . മമ്മുക്കയുടെ സിനിമയിലും അവർ ചോദിച്ചു താൽപര്യം ഉണ്ടോ എന്ന് , ഞാൻ സമ്മതിച്ചു . ' ഒരു സിനിമാക്കാരനിൽ ' ഞാൻ അഭിനയിക്കുന്നത് മുന്നേ പറഞ്ഞിരുന്നില്ല , ഞാനും പുറത്തു വിട്ടില്ല . നേരത്തെ പറഞ്ഞിരുന്നെങ്കിൽ നമ്മളെ ഇഷ്ടപ്പെടുന്നവർ കൂടെ സിനിമ കാണാൻ കേറിയേനെ . അവരൊക്കെ വൈകിയാണ് അറിഞ്ഞത് എന്നൊക്കെ പിന്നീട് പറഞ്ഞു . ഈ രണ്ടു സിനിമകളിൽ അഭിനയിച്ചപ്പോൾ മറ്റു സംവിധായകനാൽ ഉപയോഗപ്പെടുത്തുന്ന സന്തോഷ് പണ്ഡിറ്റിനെ എങ്ങനെ വിലയിരുത്തുന്നു ? ഇതിൽ രണ്ടു കാര്യങ്ങൾ ഉണ്ട് . എന്റെ സിനിമകൾ ആണെങ്കിൽ എല്ലാം ഞാൻ തന്നെയാണ് ചെയ്യേണ്ടത് . രാവിലെ ഷൂട്ട് തുടങ്ങി , പിന്നെ എല്ലാം കഴിഞ്ഞു എല്ലാവർക്കും അന്നത്തെ കൂലിയും കൊടുത്തു അവിടെ മൊത്തം വൃത്തിയാക്കി വയ്ക്കുന്നത് വരെയുള്ള കാര്യങ്ങൾ ഞാൻ തന്നെയാണ് ചെയ്യേണ്ടത് . ഇവിടെ അങ്ങനെ ഇല്ല . ഞാൻ അഭിനേതാവ് മാത്രം ആണ് . നമ്മുടെ ഷോട്ട് ആവുമ്പോൾ പോയി അഭിനയിക്കുക . എന്റെ സെറ്റിൽ കൃത്യസമയത്തു ചായ കിട്ടാത്തതുകൊണ്ട് ഷൂട്ട് നിർത്തേണ്ടി വന്നിട്ടുണ്ട് , പക്ഷെ ഇവിടെ നമുക്കൊരു ടെൻഷൻ ഇല്ല . പക്ഷെ ഒരു സെറ്റിലെ ടെൻഷൻ എനിക്ക് കൃത്യമായി മനസിലാകും , ഈ ജോലിയെല്ലാം ഞാൻ ചെയ്തതാണ് . പിന്നെ നടനെ എങ്ങനെ ഉപയോഗിച്ച് എന്നത് ആരാധകർ അല്ലേ നോക്കേണ്ടത് . എന്റെ സിനിമ കാണുന്ന ചിന്തയോടെ ഒരിക്കലും ഈ സിനിമകളെ സമീപിക്കരുത് എന്നാണ് എനിക്ക് പറയാനുള്ളത് ആൾക്കാർ ചോദിക്കുന്നു - സന്തോഷേട്ടാ ഈ സിനിമയിൽ പഞ്ച് ഡയലോഗ് ഒക്കെ ഉണ്ടോ എന്ന് . അതൊക്കെ എനിക്ക് പറയാൻ പറ്റില്ലല്ലോ . എങ്കിലും എന്റെ സിനിമകളിൽ കണ്ട സന്തോഷ് പണ്ഡിറ്റിൽ നിന്ന് മാറിയ ഒരു നടനായിരിക്കും . മമ്മൂട്ടി , ഉണ്ണി മുകുന്ദൻ അങ്ങനെ ഒരുപാട് താരങ്ങളുടെ കൂടിയുള്ള അഭിനയം എങ്ങനെ ഉണ്ടായിരുന്നു ? വലിയൊരു ക്യാൻവാസിലാണ് സിനിമ നടക്കുന്നത് എന്നത് കൊണ്ടുതന്നെ എല്ലാവരും തിരക്കിലാണ് . നമ്മുടെ ഷോട്ട് ആകുമ്പോൾ അഭിനയിക്കുന്നു എന്നല്ലാതെ ഒരു സുഹൃത്ബന്ധം ഉണ്ടാക്കാനുള്ള സമയം ഒന്നും കിട്ടിയില്ല . സിനിമ കഴിയുമ്പോഴേക്കും അതൊക്കെ നടക്കും എന്ന് കരുതുന്നു . സിനിമയ്ക്കപ്പുറത്തു പൊതുഇടങ്ങളിൽ - അത് വ്യക്തി ജീവിതത്തിൽ ആയാലും ചാനൽ ചർച്ചകൾക്കിടയിൽ ആയാലും വ്യക്തിപരമായ അധിക്ഷേപങ്ങൾക്കിടയിലും കൃത്യമായ മറുപടികൾക്കൊണ്ടു എതിരിടുന്ന സന്തോഷ് പണ്ഡിറ്റിനെ പ്രേക്ഷകർ ഇഷ്ടപ്പെടുന്നുണ്ട് . എങ്ങനെയാണ് തുടക്കത്തിലെ ഇഷ്ടമില്ലായ്മയെ മാറ്റിയെടുത്ത് ഇങ്ങനെയാക്കി മാറ്റിയത് ? അക്കാര്യം ഞാൻ നേരത്തെ സൂചിപ്പിച്ചതു തന്നെയാണ് . ഞാൻ ഞാൻ ആയി നിൽക്കുക . നിലപാടുകളിൽ ഇത്രയും കാലത്തിനിടയ്ക്കു മാറ്റം വരുത്തിയിട്ടില്ല . നിലപാടുകൾ മാറിക്കൊണ്ടിരിക്കുന്ന ആളെ എങ്ങനെ വിശ്വസിക്കാൻ പറ്റും ? സന്തോഷ് പണ്ഡിറ്റ് അന്നും ഇന്നും ഒരാൾ തന്നെയാണ് . അത് ജനങ്ങൾ തിരിച്ചറിയാൻ വൈകിയതായിരിക്കാം . സോഷ്യൽ മീഡിയയിൽ ആണെങ്കിലും എല്ലാവർക്കും മറുപടി കൊടുക്കാറുണ്ട് . അവരുടെ കൂടെ ചർച്ചയിൽ പങ്കെടുക്കാറുണ്ട് . നമ്മൾ അവരുടെ കൂടെ ആണെന്ന് അവർക്കു മനസിലായത് കൊണ്ടും ആയിരിക്കാം . നടന്മാരുടെ ഫാൻസ് അസോസിയേഷനുകളെക്കുറിച്ച് ? ആ വാക്കു തന്നെ ശരിയല്ല , ഫാൻസ് അസോസിയേഷൻ അല്ല വേണ്ടത് - ഫ്രണ്ട്സ് അസോസിയേഷനുകൾ ആണ് . അട്ടപ്പാടിയിലും ഗോവിന്ദാപുരം കോളനിയിലും ഒക്കെ പോയപ്പോൾ എന്നെ സഹായിച്ചത് നമ്മുടെ സുഹൃത്തുക്കൾ ആണ് . അതുകൊണ്ടു ഞാൻ വിശ്വസിക്കുന്നത് ഫ്രണ്ട്സ് അസോസിയേഷനിലാണ് . അമാനുഷിക കഥാപാത്രങ്ങൾ ചെയ്യുന്നതിലാണ് ഒരാൾ സൂപ്പർ സ്റ്റാർ ആകുന്നത് . തന്റെ വ്യക്തി ജീവിതം മറ്റുള്ളവർക്കു കൂടെ മാതൃക ആവുമ്പോഴാണ് ഒരു യഥാർഥ സൂപ്പർ സ്റ്റാർ ജനിക്കുന്നത് . എപ്പോഴാണ് താങ്കളിലെ സൂപ്പർ സ്റ്റാർ ജനിച്ചത് ? അതൊരു ധാരണ വച്ച് പുലർത്തുന്നതാണ് . ഞാൻ എങ്ങനെയാണോ ഉണ്ടായിരുന്നത് . അതുപോലെയാണ് ഇപ്പോഴും ഞാൻ . സിനിമയിൽ നല്ലൊരു നടനാവുക ന്നതാണ് കാര്യം , അല്ലാതെ സൂപ്പർ സ്റ്റാർ എന്നതിലൊന്നും കാര്യമില്ല . എന്റെ വ്യക്തി ജീവിതത്തിൽ ആയാലും എന്റെ ഇഷ്ടങ്ങൾ / ശരികൾ ഒക്കെ തന്നെയാണ് ഇപ്പോഴും നയിക്കുന്നത് . ആദ്യ സിനിമയ്ക്ക് ശേഷം താങ്കൾ സ്വയം പറഞ്ഞിരുന്നു - ഞാൻ സൂപ്പർ സ്റ്റാർ ആണെന്ന് . ഇപ്പോൾ താങ്കളെയും താങ്കളുടെ പ്രവർത്തനങ്ങളെയും അറിയുന്നവർ ഇയാളൊരു സൂപ്പർ സ്റ്റാർ ആണ് എന്ന് പറയാൻ ആഗ്രഹിക്കുന്നുണ്ട് , പറയുന്നും ഉണ്ട് . ഇതിനു രണ്ടു കാരണങ്ങൾ ആകാം - ഒന്ന് സന്തോഷ് പണ്ഡിറ്റ് ആരാണെന്നു ജനങ്ങൾ കൂടുതൽ മനസിലാക്കിയത് കൊണ്ടാകാം അല്ലെങ്കിൽ നിലനിൽക്കുന്ന സൂപ്പർ സ്റ്റാറുകാരുടെ വില ഇടിഞ്ഞത് കൊണ്ടാകാം . എങ്ങനെ വിലയിരുത്തുന്നു ? പക്ഷെ ഒരു കാര്യം പറയാം - സൂപ്പർ സ്റ്റാർ എന്നത് ഒരു മിഥ്യാ ധാരണയാണ് . മാധ്യമങ്ങൾക്കൊക്കെ ഒരാളെ അങ്ങനെ വേണം എന്നേ ഉള്ളു . സച്ചിൻ സൂപ്പർ സ്റ്റാർ മാറിയപ്പോൾ കോഹ്ലി വന്നു . കോലി പൂജ്യത്തിൽ ഔട്ട് ആയാലും സെഞ്ചുറി അടിച്ചവനല്ല , കോലി തന്നെയാണ് സൂപ്പർ സ്റ്റാർ . അതായത് ശരിക്കും സൂപ്പർ സ്റ്റാർ വേറെ ആയിരുന്നു . അതു തന്നെയാണ് എല്ലായിടത്തും നടക്കുന്നത് . ആദ്യ കാലത്തു താങ്കൾക്കു ഏറ്റവും കൂടുതൽ വിമർശനം ഉണ്ടായ ഇടങ്ങളിൽ ഒന്നാണ് സോഷ്യൽ മീഡിയ . ഇന്ന് അതെ ഇടം തന്നെയാണ് താങ്കൾക്കു വലിയൊരു സപ്പോർട് നൽകുന്നത് . താങ്കളും സോഷ്യൽ മീഡിയയിൽ സജീവമായി ഇടപെടുന്ന ആളാണ് . ഈ ഒരു മാറ്റത്തെ എങ്ങനെ വിലയിരുത്തുന്നു ? നമ്മളെ ഇഷ്ടപ്പെടുന്ന ആൾക്കാരുടെ എണ്ണം ഒരുപാട് കൂടിയിട്ടുണ്ട് . ഫേസ്ബുക്കിൽ ആണെങ്കിലും പോസ്റ്റുകൾ ഇടുമ്പോൾ ഞാൻ വളരെയധികം ശ്രദ്ധിക്കാറുണ്ട് . തമാശയ്ക്കു പറയുന്ന കാര്യങ്ങൾ ആണെങ്കിലും അതിനുള്ളിൽ പലതുമുണ്ട് . നമ്മുടെ പേജിൽ വന്നു ഒരാൾ കമന്റ് ഇട്ടാൽ അത് നമ്മളോടുള്ള ഇഷ്ടം കൊണ്ടാണെന്നും അതിനു മറുപടി കൊടുക്കേണ്ടത് നമ്മുടെ കടമ ആണെന്നും വിശ്വസിക്കുന്ന ഒരാളാണ് ഞാൻ . ഞാൻ അതു ചെയ്യാറും ഉണ്ട് . അങ്ങനെ അവർക്കു തോന്നിക്കാണും സന്തോഷ് പണ്ഡിറ്റ് അവർ വിചാരിച്ച പോലെ ഒരാളല്ലെന്ന് . സ്വന്തം സിനിമകളിൽ പാട്ടെഴുതുന്നതും സന്തോഷ് പണ്ഡിറ്റ് തന്നെയാണ് . ചിലത് യുട്യൂബിൽ ഹിറ്റാകാറും ഉണ്ട് . എങ്ങനെയാണ് പാട്ടെഴുത്തുകൾ ? ഒരു സന്ദർഭത്തിൽ പാട്ടെഴുതുക എന്നാൽ അതിൽ ഏറ്റവും മികച്ച രീതിയിൽ കൊണ്ടുവരാൻ പറ്റുന്ന രണ്ടു വാക്കുകൾ ആണ് ഞാൻ അന്വേഷിക്കുക . അതിനനുസരിച്ചാണ് ബാക്കി എഴുതുന്നത് . അതുപോലെ തന്നെ എല്ലാ ഗാനങ്ങളിലും ഒളിപ്പിച്ചു വയ്ക്കുന്ന ചില മനശാസ്ത്ര സംഗതികൾ ഉണ്ട് . അതാണ് അതിന്റെ നട്ടെല്ല് . ബാക്കിയെല്ലാം അതിനെ സപ്പോർട് ചെയ്യാൻ വേണ്ടി മാത്രം ഉള്ളതാണ് . നിങ്ങൾക്ക് എന്റെ ഏതു ഗാനം എടുത്തു നോക്കിയാലും മനസിലാകും . അതിന്റെ കൂടെ തന്നെ പറയാൻ ആഗ്രഹിക്കുന്ന ഒരു കാര്യം ഉണ്ട് - മിമിക്രി ആണെങ്കിലും ഡബ്സ് മാഷ് ആണെങ്കിലും ഒക്കെ വേറൊരാൾ ചെയ്തു ഹിറ്റ് ആക്കിയ കാര്യം വീണ്ടും ചെയ്ത് കയ്യടി നേടുകയാണ് . പക്ഷെ പുതിയതായി ഒരു സാധനം ചെയ്യുന്നിടത്താണ് കാര്യം . അതിനു ആദ്യം ചിലപ്പോൾ ആൾക്കാരെ കൂട്ടാൻ പറ്റിയില്ല എന്ന് വന്നേക്കാം , പക്ഷെ പിന്നീട് അതിനു ആരാധകർ ഉണ്ടാകുക തന്നെ ചെയ്യും . വേറെയൊരു സംവിധായകന് ഡേറ്റ് കൊടുത്തതിനു ശേഷം വിവിധ ഭാഷകളിൽ ഒരുങ്ങുന്ന ഒരു വമ്പൻ പ്രോജക്ടിന്റെ കൂടെ ഭാഗമാവുകയാണ് . എങ്ങനെയാണ് ഈ സിനിമയുടെ ഭാഗമായത് ? ഷിജിത് ലാൽ ആണ് സംവിധാനം ചെയ്യുന്നത് . സോണിയ അഗർവാൾ , ലീന കപൂർ എന്നിവരൊക്കെ താരങ്ങൾ ആയിട്ടുണ്ട് . ഒരു ഹൊറർ മൂഡിലുള്ള കഥയാണ് ചിത്രം പറയുന്നത് . കുറച്ചു മുന്നേ തന്നെ സംസാരിച്ചുറപ്പിച്ച സിനിമയാണ് . ഇപ്പോൾ ഷൂട്ട് തുടങ്ങി . മമ്മൂക്ക ചിത്രം കഴിഞ്ഞ ശേഷമേ എനിക്കതിൽ ജോയിൻ ചെയ്യാൻ പറ്റു . സിനിമയുടെ മറ്റു വിവരങ്ങൾ അണിയറക്കാർ തന്നെ പുറത്തു വിടട്ടെ . ഈ സിനിമകൾ വന്നപ്പോൾ എന്റെ ഉരുക്കു സതീശൻ വൈകിയിട്ടുണ്ട് , അതൊരു പ്രശ്നം ആയി . പാട്ടുകൾ വന്നിട്ടും സിനിമ എന്താ വരാത്തത് എന്ന് ഒരുപാട് പേര് ചോദിക്കുന്നുണ്ട് . അതുപോലെ വേറൊരു തമിഴ് സിനിമയുടെ ചർച്ചയും നടക്കുന്നു . എന്തായാലും ഉരുക്കു സതീശൻ കഴിഞ്ഞേ അതൊക്കെ ചെയ്യുകയുള്ളൂ . ഇനി കൂടുതൽ തമിഴിലും ഹിന്ദിയിലും കൂടെ ശ്രദ്ധ കൊടുക്കണം എന്ന് കരുതുന്നു . വൈകാതെ ആ സിനിമകൾ അനൌൺസ് ചെയ്യും . മമ്മൂക്കയുടെ പടത്തിൽ അഭിനയിക്കുന്ന വാർത്ത വന്നപ്പോൾ പലരും പറഞ്ഞു , നിങ്ങൾ മറ്റുള്ളവരുടെ പടത്തിൽ അഭിനയിക്കും അല്ലേ , ഞങ്ങൾ കരുതിയത് സ്വന്തം ചിത്രത്തിൽ മാത്രമേ അഭിനയിക്കും എന്നാണെന്ന് . ഇപ്പോൾ മലയാള സിനിമ വ്യവസായത്തിൽ നടക്കുന്ന കാര്യങ്ങളോട് എങ്ങനെ പ്രതികരിക്കുന്നു ? ഞാൻ അന്നുതന്നെ പോസ്റ്റ് ചെയ്തല്ലോ - പ്രതി ഒരു പ്രമുഖ ബംഗാളി ആവല്ലേ എന്ന് . അത് വലിയ ഹിറ്റ് ആയിരുന്നു . പിന്നെ പൊലീസ് കാര്യങ്ങൾ ഒക്കെ കണ്ടുപിടിച്ചു എന്നറിഞ്ഞപ്പോൾ ശരിക്കും ഞെട്ടിപ്പോയിരുന്നു . പിന്നെ ആൾക്കൊക്കെ സിനിമാക്കാരോടുള്ള ഒരു മനോഭാവം മാറിയിട്ടുണ്ട് . ഇതൊക്കെ കുറച്ചു നാൾ കഴിഞ്ഞാൽ ശരിയാകും എന്ന് തന്നെ കരുതുന്നു ."
entertainment,"സി . വി . സിനിയ എൻറെ കഥയിലെ മാധവിക്കുട്ടിയല്ല , ' എന്റെ കഥ ' എഴുതിയ മാധവിക്കുട്ടിയുടെ ജീവിതമാണ് ആമി എന്ന് നേരത്തെ തന്നെ സംവിധായകൻ കമൽ പറഞ്ഞിരുന്നു . വായിച്ചറിഞ്ഞ മാധവിക്കുട്ടി ഓരോരുത്തർക്കും ഓരോന്നായിരിക്കും . അതുപോലെ അവരുടെ ഭർത്താവ് മാധവദാസിനെ കുറിച്ചും പല വ്യാഖാനങ്ങളും ഉണ്ടാകാം . കേട്ടറിഞ്ഞ മാധവിക്കുട്ടിയെ അഭ്രപാളിയിൽ എത്തിച്ചപ്പോൾ അതിൽ മികച്ച് നിന്ന കഥാപാത്രം ആമിയുടെ ഭർത്താവ് മാധവദാസ് ആയിരുന്നു . ആമിയുടെ ഭർത്താവായി വേഷമിട്ട മുരളീ ഗോപി തന്റെ കഥാപാത്രത്തെ കുറിച്ച് സംസാരിക്കുന്നു . "" ഒരു പാട് വ്യാഖ്യാനങ്ങൾ വരാവുന്ന ജീവിതമാണ് മാധവിക്കുട്ടിയുടേത് . അതിൻറെ ആദ്യ വ്യാഖ്യാനവും ആദ്യ വായനയും എന്നുള്ള രീതിയിലാണ് ആമിയെ കാണേണ്ടത് . മാധവ് ദാസ് എന്ന കഥാപാത്രം അവതരിപ്പിച്ചതിൽ ഒരുപാട് സന്തോഷം തോന്നുന്നു . ആഘോഷിക്കപ്പെട്ട ഒരു ഭാര്യയുടെ ഒട്ടും ആഘോഷിക്കപ്പെടാത്ത ഭർത്താവാണ് മാധവദാസ് . പൊതുജനങ്ങളുടെ മുന്നിൽ അദ്ദേഹം ഒരിക്കൽ പോലും വന്നിട്ടില്ല ; ഫിക്ഷൻ ഏതാണ് യാഥാർത്ഥ്യം എന്താണ് എന്ന് ഒരിക്കലും പറയാൻ മിനക്കെട്ടിട്ടില്ല . ഒരാൾക്ക് സമ്പൂർണമായ സ്വാതന്ത്ര്യം അനുവദിക്കുക എന്നത് എക്കാലത്തും പ്രസക്തമായ വലിയ കാര്യമാണ് . അത് ഒട്ടും കെട്ടുകാഴ്ചകളില്ലാതെ ചെയ്ത ആളാണ് മാധവദാസ് . വൈയക്തിക സ്വാതന്ത്ര്യത്തിൽ അടിസ്ഥാനപ്പെടുത്തിയുള്ള ഒരു കുടുംബമാണ് അവരുടേത് . അതുകൊണ്ട് തന്നെ മാധവിക്കുട്ടിയുടെയും മാധവ് ദാസിൻറെയും കഥ പറയുന്നത് ഇക്കാലത്ത് വളരെ നല്ലതും പ്രസക്തവുമാണ് . ഇന്നത്തെ സമൂഹത്തിന് ഇത് ഓർമപ്പെടുത്തലും കൂടിയാണ് . ഇങ്ങനെയും കുടുംബങ്ങൾ ജീവിച്ചിരുന്നു . വെല്ലുവിളി നിറഞ്ഞ ഒരു കഥാപാത്രമാണെങ്കിലും വളരെ രസകരമായിരുന്നു അഭിനയിക്കാൻ . മാധവിക്കുട്ടിയുടെ ചില കൃതികൾ നേരത്തെ തന്നെ വായിച്ചിട്ടുണ്ട് . തിരക്കഥയിൽ അധിഷ്ടിതമായ സമീപനമായിരുന്നു . അതിനകത്ത് നിന്നുള്ള കഥാപാത്രത്തെ കണ്ടെത്തുക എന്ന ദൈത്യമാണ് ഞാൻ നിർവഹിച്ചത് "" - മുരളി ഗോപി പറഞ്ഞു ."
business,"രാജ്യത്തെ ഏറ്റവും വലിയ ഓൺലൈൻ റീട്ടെയ്ലർ ഫ്ലിപ്കാർട്ട് ജനശ്രദ്ധയേറുന്നു . സ്നാപ് ഡിലേഴ്സിനെയൊക്കെ മറികടന്നാണ് ഫ്ലിപ്കാർട്ടിന്റെ വില്പന നടക്കുന്നത് . ഉത്സവ സീസൺ പ്രമാണിച്ച് വില കുറച്ച് ആൾക്കാരെ കൈയ്യിലെടുത്തിരിക്കുന്നത് ഫ്ലിപ്കാർട്ടാണെന്ന് പറയാം . കാരണം , പത്ത് മണിക്കൂറിനുള്ളിൽ ഫ്ലിപ്കാർട്ട് വിറ്റത് അഞ്ച് ലക്ഷം ഫോണുകളാണെന്നാണ് പറയുന്നത് . ഉത്സവ സീസൺ പ്രമാണിച്ച് ആമസോൺ , ഫ്ലിപ്കാർട്ട് , സ്നാപ്ഡീൽ തുടങ്ങിയ ഓൺലൈൻ വ്യാപര സൈറ്റുകൾ വമ്പിച്ച വിലക്കുറവിലാണ് ഉത്പന്നങ്ങൾ വിറ്റഴിക്കുന്നത് . ഒക്ടോബർ പതിമൂന്നു മുതൽ ആരംഭിച്ച ഓഫറുകൾ പതിനേഴു വരെ മാത്രമേ ലഭ്യമാകുകയുള്ളൂ . അതുകൊണ്ടു തന്നെ ഉപഭോക്താക്കൾ ഉത്പന്നങ്ങൾ വാങ്ങി കൂട്ടാനുള്ള തിരക്കിലാണത്രേ . ദ ബിഗ് ബില്യൺ സെയിൽസ് എന്ന പേരിലാണ് ഫ്ലിപ്കാർട്ട് വിൽപ്പന നടത്തുന്നത് . പത്തു മണിക്കൂറിനുള്ളിൽ വിറ്റ അഞ്ച് ലക്ഷം മൊബൈലിൽ 75 ശതമാനവും ഫോർ ജി ആണെന്നാണ് വ്യക്തമാക്കുന്നത് . ഓഫറുകളിൽ ഫോർ ജി സ്മാർട്ട്ഫോണിനെയും ഉൾപ്പെടുത്തിയിരുന്നു . ഫോർ ജി സ്മാർട്ട് ഫോണിനാണ് ആവശ്യക്കാർ കൂടുതലെന്നും ഇതിലൂടെ വ്യക്തമാകുന്നു . ബെംഗളൂരു , ദില്ലി , മുംബൈ തുടങ്ങിയ മെട്രോ നഗരങ്ങളിൽ നിന്നുളളവരാണ് പകുതിയിലേറെ ഉപഭോക്താക്കളും ."
business,സ്മാർട്ട് ഫോൺ ഭീമൻമാരായ ആപ്പിളും സാംസങും തമ്മിലുള്ള പേറ്റന്റ് നിയമ പോരാട്ടത്തിൽ ആപ്പിളിന് ഒരു വിജയം കൂടി . സാംസങ് കമ്പനി 11.96 കോടി ഡോളർ ആപ്പിളിന് നൽകണം എന്ന് അമേരിക്കയിലെ കോടതി വിധിച്ചു . വിവിധ രാജ്യങ്ങളിൽ ഇരു കമ്പനികളും തമ്മിലുള്ള നിയമ പോരാട്ടം തുടരുകയാണ് . 717 കോടി രൂപയാണ് സാംസങ് നൽകണം എന്ന് അമേരിക്കൻ കോടതി വിധിച്ചത് . എന്നാൽ ആപ്പിൾ ആവശ്യപ്പെട്ടതാകട്ടെ 220 കോടി ഡോളറായിരുന്നു . ഏതാണ്ട് പതിമൂവായിരം കോടി രൂപ . ആപ്പിളിന് സ്വന്തമായ രണ്ട് സ്മാർട്ട് ഫോൺ പേറ്റന്റുകൾ നിയമം ലംഘിച്ച് സാംസങ് ഉപയോഗിച്ചു എന്നാണ് ആക്ഷേപം . ' സ്ലൈഡ് ടു അൺലോക്ക് ' ആണ് ഇതിൽ പ്രധാനം . എന്നാൽആപ്പിൾ തങ്ങളുടെ പേറ്റന്റുകളും ലംഘിച്ചിട്ടുണ്ടെന്ന് സാംസങ് വാദിച്ചു . കേസിന് ആസ്പദമായ പല സോഫ്റ്റ് വെയറുകളും ഇതുവരെ ആപ്പിളിന്റെ സ്മാർട്ട് ഫോണുകളിൽ ഉപയോഗിച്ച് തുടങ്ങിയിട്ടില്ല എന്നതായിരുന്നു സാംസങ് ഉയർത്തിയ മറ്റൊരു വാദം . എന്തായാലും ആപ്പിൾ പറഞ്ഞത് അപ്പാടെ വിശ്വസിക്കാൻ കോടതി തയ്യാറായിട്ടില്ലെന്ന് വേണം കരുതാൻ . 220 കോടി ഡോളർ നഷ്ടപരിഹാരം ആവശ്യപ്പെട്ടപ്പോൾ കോടതി അനുവദിച്ചത് 11.96 കോടി മാത്രമാണ് . ഇതിന് മുമ്പും മറ്റൊരു അമേരിക്കൻ കോടതി ആപ്പിളിന് അനുകൂലമായി വിധി പ്രഖ്യാപിച്ചിട്ടുണ്ട് . അന്ന് 93 കോടി ഡോളർ സാംസങ് നൽകാനായിരുന്നു കോടതി ഉത്തരവ് .
entertainment,ഞാനും കമൽഹാസനും വേർപിരിയുകയാണ് . പതിമൂന്നുവർഷമായി ഞങ്ങൾ ഒരുമിച്ചായിരുന്നു . എന്റെ ജീവിതത്തിൽ ഇതുവരെ എടുത്തിട്ടുള്ളതിൽ ഏറ്റവും മനഃക്ലേശമുണ്ടാക്കുന്ന തീരുമാനമാണ് ഇത് . പരസ്പരമുള്ള ബന്ധങ്ങൾക്കിടെ രണ്ടുപേരുടെയും വഴി വ്യത്യസ്മാകുന്ന അവസ്ഥ അത്ര സുഖകരമല്ല . ഒന്നുകിൽ ഒരാൾ മറ്റൊരാളുടെ സ്വപ്നങ്ങൾക്ക് വേണ്ടി വിട്ടുവീഴ്ച ചെയ്യുക അല്ലെങ്കിൽ ഏകാന്തതയെന്ന സത്യത്തിലേക്ക് നടന്നു നീങ്ങുക . ഇതെന്റെ മനസ്സിൽ ഒരുപാട് നാളുകളായി അലട്ടുന്നുണ്ടായിരുന്നു . എന്നാൽ ഹൃദയഭേദകമായ ഈ സത്യം മനസ്സിലാക്കി ഇങ്ങനെയൊരു തീരുമാനത്തിലെത്താൻ രണ്ടു വർഷങ്ങൾ വേണ്ടി വന്നു . സിനിമയിൽ വന്ന കാലം മുതലേ ഒരു കമൽഹാസൻ ആരാധികയാണ് ഞാൻ . അത് ഞാൻ ഇനിയും അങ്ങനെ തന്നെയായിരിക്കും . അദ്ദേഹത്തിന്റെ ബുദ്ധിമുട്ടുകളിൽ എപ്പോഴും കൂടെ ഉണ്ടായിരുന്നു . അദ്ദേഹത്തിൽ നിന്ന് വളരെയധികം കാര്യങ്ങൾ പഠിക്കാൻ സാധിച്ചു . അദ്ദേഹത്തിൻറെ പല സിനിമകളിലെയും കഥാപാത്രങ്ങളുടെ കോസ്റ്റ്യൂം ഡിസൈൻ ചെയ്യാൻ സാധിച്ചു . അതെല്ലാം എന്റെ ജീവിതത്തിലെ മറക്കാനാകാത്ത നിമിഷങ്ങളാണ് . ഇനിയും അദ്ദേഹത്തിന് ഒരുപാട് ഉയർച്ചകൾ ഉണ്ടാകട്ടെയെന്ന് ഗൌതമി പോസ്റ്റിൽ പറയുന്നു .
technology,"ഫ്ലിപ്കാർട്ട് മൊബൈൽ ബൊണാൻസ സെയിലിൽ ഹോണർ ഫോണുകൾക്ക് മികച്ച ഓഫർ . ഉപഭോക്താക്കൾക്ക് എക്സ്ചേഞ്ച് ഓഫർ , നോ കോസ്റ്റ് ഇഎംഐ , ഓൺലൈൻ പേയ്മെന്റ് എന്നീ സൌകര്യങ്ങൾ ഫ്ലിപ്കാർട്ട് മൊബൈൽ ബോണാൻസയിൽ ഒരുക്കിയിട്ടുണ്ട് . ഹോണർ 10 , ഹോണർ 9 i , ഹോണർ 7A എന്നിവയാണ് മൊബൈൽ ബൊണാൻസയിലെ താരങ്ങൾ . 32 , 999 രൂപയുടെ ഹോണർ 10 ഫ്ലിപ്കാർട്ട് ബോണാൻസയിൽ 24,999 രൂപയ്ക്ക് ലഭിക്കും . ആക്സിസ് ബാങ്കിന്റെ ക്രെഡിറ്റ് കാർഡ് ഉപയോഗിക്കുന്നത് ഉപഭോക്താവിന് 8,000 രൂപയുടെ വിലക്കിഴിവും 5 % ക്യാഷ്ബാക്ക് ഓഫറും ലഭിക്കും . കൂടാതെ എക്സ്ചേഞ്ച് സൌകര്യത്തിലൂടെ 17,000 രൂപ വരെ ലാഭിക്കാനാകും . കിരിൻ 970 പ്രൊസസ്സറാണ് ഹോണർ 10ൽ ഉപയോഗിച്ചിരിക്കുന്നത് . ഹോണർ 9i സ്മാർട്ഫോണിന് ഫ്ലിപ്കാർട്ട് മൊബൈൽ ബൊണാൻസയിൽ 2,000 രൂപയുടെ വിലക്കിഴിവ് ലഭിക്കും . ഇത്തരത്തിൽ ഹോണർ 9i ഫോൺ 12,999 രൂപയ്ക്ക് ലഭിക്കും . എന്നാൽ 3ജിബി / 4ജിബി റാം ഹോണർ 9Nന്റെ വിലയിൽ മാറ്റമില്ല . 3ജിബി റാം ഹോണർ 9Nന് 9,999 രൂപയും , 4ജിബി റാം ഹോണർ 9Nന് 14,999 രൂപയുമാണ് വില . ഹോണറിന്റെ ബജറ്റ് സെഗ്മെന്റ് സ്മാർട്ഫോണായ ഹോണർ 7Aയും ഹോണർ 7Sനും 1000 രൂപയുടെ വില കിഴിവുണ്ട് . ഹോണർ 7Aന് 7,999 രൂപയും , ഹോണർ 7Sന് 5,999 രൂപയുമാണ് വില . എന്നാൽ ഹോണർ 7Cയുടെ 8,499 രൂപയായി തുടരുന്നു . എച്ച്ഡിഎഫ്സി ബാങ്ക് 10 % വില കിഴിവ് ഒരുക്കുന്നുണ്ട് . പ്രമുഖ ബാങ്കുകൾ ഫോണുകൾക്ക് നോ കോസ്റ്റ് ഇഎംഐ സൌകര്യം ഒരുക്കുന്നുണ്ട് . ഫ്ലിപ്കാർട്ടിന്റെ കംപ്ലീറ്റ് മൊബൈൽ ഇൻഷുറൻസ് 199 രൂപയിൽ ആരംഭിക്കുന്നുണ്ട് ."
sports,"പുതുവർഷത്തിൽ തെരുവിൽ അന്തിയുറങ്ങുന്നവർക്ക് പുതപ്പുകളും ഭക്ഷണവും വിതരണംചെയ്ത് കാഴ്ചാപരിമിതരുടെ ഇന്ത്യൻ ക്രിക്കറ്റ് ടീം മുൻ നായകൻ ശേഖർ നായിക്ക് . ഡിസംബർ 31 , ജനുവരി ഒന്ന് തിയതികളിൽ ബെംഗളൂരു ഖലാസിപ്പാളയം - കെ . ആർ മാർക്കറ്റ് പ്രദേശത്തെ റോഡുകളിൽ അന്തിയുറങ്ങുന്ന തൊഴിലാളികൾ അടക്കമുള്ളവർക്കാണ് ശേഖർ പുതുപ്പുകൾ എത്തിച്ചത് . ഫ്ലൈ ഓവറുകൾക്ക് താഴെ നൂറുകണക്കിന് പേരാണ് ഇവിടെ ഉറങ്ങുന്നത് . പുതുവർഷം ആഘോഷിക്കാൻ ഏറ്റവും അനുയോജ്യമായ വഴിയാണ് പങ്കുവെക്കലും പരിചരിക്കലുമെന്ന് ഇന്ത്യക്ക് ലോകകപ്പ് നേടിത്തന്ന നായകൻ പറഞ്ഞു . എല്ലാവരെയും , പ്രത്യേകിച്ച് പാവങ്ങളെ സന്തോഷിപ്പിക്കുകയാണ് തൻറെ ആഗ്രഹമെന്ന് നായിക്ക് പറഞ്ഞു . കോളേജ് പഠനകാലത്ത് വർഷത്തിലൊരിക്കൽ പുതു വസ്ത്രങ്ങളും പുതപ്പുകളും നൽകുന്ന ഹോസ്റ്റൽ വാർഡനാണ് ഇതിന് പ്രചോദനമെന്നും മുൻ ഇന്ത്യൻ നായകൻ പറഞ്ഞു . കാഴ്ചാപരിമിതരുടെ ഇന്ത്യൻ ക്രിക്കറ്റ് ടീമിനെ മൂന്ന് ലോകകപ്പുകളിൽ ജേതാക്കളാക്കിയിട്ടുണ്ട് . വലംകൈയൻ വിക്കറ്റ് കീപ്പർ ബാറ്റ്സ്മാനായ ശേഖർ നയിച്ച ടീം 2012ൽ ടി20യിലും 2014ലും 2017ലും ലോകകപ്പുമുയർത്തി . രാജ്യത്തെ നാലാമത്തെ പരമോന്നത പുരസ്കാരമായ പത്മശ്രീ നൽകി രാജ്യം ഇദേഹത്തെ ആദരിച്ചിട്ടുണ്ട് ."
sports,ടീം ഇന്ത്യയുടെ എക്കാലത്തേയുംം മികച്ച ഓൾറൌണ്ടറാണ് കപിൽ ദേവ് . നിലവിലെ ടീമിൽ ഓൾറൌണ്ടറായി മികവ് കാട്ടുന്നയാളാണ് ഹാർദ്ദിക് പാണ്ഡ്യ . എന്നാൽ ഹാർദ്ദിക് പാണ്ഡ്യ തന്നേക്കാളും കേമനാണെന്നാണ് കപിൽ ദേവ് പറയുന്നത് . ഹാർദ്ദിക് പാണ്ഡ്യ എന്നേക്കാളും കേമനാണ് . പക്ഷേ ഇനിയും ഒരുപാട് കഠിനാദ്ധ്വാനം ചെയ്യേണ്ടതുണ്ട് . ഇപ്പോൾ തുടക്കക്കാരനാണ് . അദ്ദേഹത്തിൽ അധികം സമ്മർദ്ദം നൽകരുത് . മികച്ച താരമാകാനുള്ള പ്രതിഭയും കഴിവും ഹാർദ്ദിക് പാണ്ഡ്യക്കുണ്ട് - കപിൽ ദേവ് പറയുന്നു . ഓസ്ട്രേലിയക്കെതിരെ മൂന്ന് ഇന്നിംഗ്സുകളിലായി 181 റൺസുമായി അഞ്ച് വിക്കറ്റുകളും എടുത്തിട്ടുണ്ട് .
entertainment,"ചലച്ചിത്ര പ്രേമികൾ ആവേശത്തോടെ കാത്തിരിക്കുന്ന മോഹൻലാൽ നിവിൻ പോളി ടീമിൻറെ കായംകുളം കൊച്ചുണ്ണിയിലെ രണ്ടാം ഗാനം എത്തി . കളരിയടവും ചുവടിനഴകും എന്നുതുടങ്ങുന്ന പ്രണയഗാനം നേരത്തെ ശ്രദ്ധനേടിയിരുന്നു . ‘ഝണ ഝണ നാദം’ എന്ന് തുടങ്ങുന്ന ഗാനത്തിൻറെ ലിറിക്കൽ വീഡിയോ ആണ് പുതുതായി എത്തിയത് . വിജയ് യേശുദാസാണ് ആലാപനം നടത്തിയിരിക്കുന്നത് . കായംകുളം കൊച്ചുണ്ണിയുടെ ഫേസ്ബുക്ക് പേജിലൂടെയാണ് രണ്ടാം ഗാനവും പുറത്തുവിട്ടിരിക്കുന്നത് . റോഷൻ ആൻഡ്രൂസ് അണിയിച്ചൊരുക്കുന്ന ചിത്രത്തിൻറെ തിരക്കഥ ബോബിയും സഞ്ജയും ചേർന്നാണ് നിർവഹിച്ചിരിക്കുന്നത് . ഗോകുലം ഫിലിംസിൻറെ ബാനറിൽ ഗോകുലം ഗോപാലനാണ് കായംകുളം കൊച്ചുണ്ണി നിർമ്മിക്കുന്നത് . ഓണം റിലീസായി പുറത്തിറങ്ങാനിരിക്കുന്ന കായംകുളം കൊച്ചുണ്ണി വലിയ പ്രതീക്ഷയാണ് നൽകുന്നത് . സണ്ണി വെയ്ൻ , ബാബു ആന്റണി , പ്രിയ ആനന്ദ് , സുധീർ കരമന , മണികണ്ഠൻ എന്നിവരും ചിത്രത്തിൽ ശ്രദ്ധേയ സാന്നിധ്യമാകും ."
business,"2 . 21 ശതമാനം ഇടിവോടെ 1,064.40 രൂപയ്ക്കാണ് മുംബൈ ഓഹരി വിപണിയിൽ വെള്ളിയാഴ്ച റിലയൻസിന്റെ ഓഹരി വ്യാപാരം അവസാനിച്ചത് . 0 . 19 പോയിന്റ് ഇടിഞ്ഞ് 28,077.18ലാണ് സെൻസെക്സ് ക്ലോസ് ചെയ്തത് . റിലയൻസ് ഇൻഡസ്ട്രീസിന് സെപ്തംബറിൽ അവസാനിച്ച പാദത്തിലെ ലാഭത്തിൽ 22.89 ശതമാനം ഇടിവുണ്ടായെന്ന റിപ്പോർട്ടും കഴിഞ്ഞ ദിവസമാണ് പുറത്തുവന്നത് . 7 , 206 കോടിയാണ് ഇക്കാലയളവിലെ കമ്പനിയുടെ ലാഭമായി അവകാശപ്പെടുന്നത് . എന്നാൽ തങ്ങളുടെ ഉപഭോക്താക്കൾക്ക് ജിയോ സേവനങ്ങൾ ശരിയായ വിധത്തിൽ ആസ്വദിക്കാൻ അവസരമുണ്ടാക്കുകയാണ് കമ്പനിയുടെ ലക്ഷ്യമെന്നും ആവശ്യമെങ്കിൽ ഇപ്പോൾ നൽകുന്ന ട്രയൽ ഓഫറുകളുടെ സമയപരിധി നീട്ടുമെന്നും റിലയൻസ് അറിയിച്ചിട്ടുണ്ട് . നിലവിൽ ജിയോയുടെ സൌജന്യ വോയിസ് കോൾ , ഇന്റർനെറ്റ് സേവനങ്ങൾ സംബന്ധിച്ച് ഉപയോക്താക്കൾക്ക് വ്യാപകമായ പരാതികളാണുള്ളത് . ആദ്യം മികച്ച വേഗത നൽകിയിരുന്ന 4ജി ഇന്റർനെറ്റിന് ഇപ്പോൾ മറ്റ് കമ്പനികളുടെ 3ജി നെറ്റ് വർക്കിൽ ലഭിക്കുന്നത്ര വേഗത പോലുമില്ലെന്നാണ് പരാതി . മിക്ക സമയങ്ങളിലും കോൾ വിളിക്കാൻ കഴിയുന്നില്ലെന്നും പരാതികളുണ്ട് . ഡിസംബർ അവസാനം വരെയാണ് ജിയോ സൌജന്യ സേവനങ്ങൾ പ്രഖ്യാപിച്ചിരിക്കുന്നത് . ഒരു മാസം കൊണ്ട് 16 മില്യൻ വരിക്കാരെ സ്വന്തമാക്കി ലോക റെക്കോർഡും ജിയോ സ്വന്തമാക്കിയിട്ടുണ്ട് . നിലവിൽ ഒന്നര ലക്ഷം കോടിയുടെ നിക്ഷേപമുള്ള ജിയോയിൽ 2020ഓടെ ഒരു ലക്ഷം കോടി നിക്ഷേപം കൂടിയിറക്കാനാണ് റിലയൻസ് ലക്ഷ്യമിടുന്നത് ."
business,"മിനിമം ചാർജ് കുത്തനെ വർധിപ്പിക്കാനുള്ള നീക്കവുമായി സ്റ്റേറ്റ് ബാങ്ക് ഓഫ് ഇന്ത്യ . ആറ് മെട്രോ നഗരങ്ങളിലെ സേവിംഗ്സ് അക്കൌണ്ടിലെ മിനിമം ബാലൻസാണ് എസ്ബിഐ 5000 രൂപയാക്കി വർധിപ്പിക്കുന്നത് . ഏപ്രിൽ ഒന്നുമുതൽ എസ്ബിഐ തീരുമാനം പ്രാബല്യത്തിൽ വരുമെന്നാണ് സൂചന . രാജ്യത്ത് പെൻഷനേഴ്സും വിദ്യാർത്ഥികളും ഉൾപ്പെടെ 31 കോടി നിക്ഷേപകരെ നേരിട്ട് ബാധിക്കുന്നതാണ് എസ്ബിഐയുടെ നീക്കം . മിനിമം ബാലൻസ് സൂക്ഷിക്കാത്ത അക്കൌണ്ട് ഉടമകളിൽ നിന്ന് പിഴ ഈടാക്കുമെന്ന് എസ്ബിഐ പ്രഖ്യാപിച്ചതിന് പിന്നാലെയാണ് മിനിമം ബാലൻസിലുള്ള കടുംപിടുത്തം . ഈ തീരുമാനം പരിശോധിക്കാൻ കഴിഞ്ഞ ദിവസം കേന്ദ്രസർക്കാർ നിർദേശിച്ചിരുന്നു . എസ്ബിഐയുടേയും അഞ്ച് അസോസിയേറ്റ് ബാങ്കുകളുടേയും അക്കൌണ്ട് ഉടമകൾക്ക് മിനിമം ബാലൻസ് സൂക്ഷിച്ചില്ലെങ്കിൽ മെട്രോ അക്കൌണ്ടിന് 100 രൂപയും ഗ്രാമീണ മേഖലയിൽ 20 രൂപയുമാണ് ഈടാക്കുക . ഏപ്രിൽ ഒന്നുമുതൽ മെട്രോ , അർബൻ , സെമി അർബൻ , റൂറൽ എന്നിങ്ങെ അഞ്ച് വിഭാഗങ്ങൾക്കും പ്രതിമാസം വ്യത്യസ്ത ബാലൻസ് പരിധി ഏർപ്പെടുത്തുന്ന കാര്യവും തീരുമാനമായിട്ടുണ്ട് . മെട്രോ ബ്രാഞ്ചുകൾക്ക് 5000 രൂപയാണ് മിനിമം ബാലൻസ് ഇത് പാലിക്കാത്ത പക്ഷം 50നും 100നും ഇടയിലുള്ള തുകയാണ് പിഴയായി ഈടാക്കുക . അർബൻ , സെമി അർബൻ ബ്രാഞ്ചുകളിലെ മിനിമം ബാലൻസ് 3000രൂപ , 2000 രൂപ എന്നിങ്ങനെയായിരിക്കും മിനിമം ബാലൻസ് സൂക്ഷിക്കേണ്ട തുക . ഗ്രാമീണ ബ്രാഞ്ചുകളിൽ 1000 രൂപയും പിഴ 20നും 50നും ഇടയിലുള്ള തുകയും ആയിരിക്കും . സ്റ്റേറ്റ് ബാങ്ക് ഓഫ് ട്രാവൻകൂർ , സ്റ്റേറ്റ് ബാങ്ക് ഓഫ് മൈസൂർ , സ്്റ്റേറ്റ് ബാങ്ക് ഓഫ് പട്യാല , സ്റ്റേറ്റ് ബാങ്ക് ഓഫ് ഹൈദരാബാദ് എന്നീ അഞ്ച് ബാങ്കുകൾ ഏപ്രിൽ ഒന്നുമുതൽ എസ്ബിഐയിൽ ലയിപ്പിക്കാനിരിക്കെയാണ് എസ്ബിയുടെ ഈ നീക്കം . മിനിമം ബാലൻസ് സൂക്ഷിക്കാത്തവരിൽ നിന്ന് പിഴ ഈടാക്കാനുള്ള എസ്ബിഐ നീക്കം പരിശോധിക്കണമെന്നാവശ്യപ്പെട്ട് രംഗത്തെത്തിയ കേന്ദ്രസർക്കാർ , ഒരു മാസത്തിൽ നാല് ഇടപാടുകൾക്ക് ശേഷമുള്ള ഓരോ ഇടപാടുകൾക്കും 150 രൂപ വീതം പിഴ ഈടാക്കാനുള്ള നീക്കം പരിശോധിക്കണമെന്നും തിങ്കളാഴ്ച നിർദ്ദേശിച്ചിരുന്നു . എസ്ബിഐ , ആക്സിസ് , ഐസിഐസിഐ , എച്ച്ഡിഎഫ്സി എന്നീ ബാങ്കുകളാണ് ചാർജ്ജ് വർധിപ്പിച്ചത് ."
business,രാജ്യത്ത് ആഗോള വ്യവസായ ഗ്രൂപ്പായ സീമെൻസ് നിക്ഷേപത്തിന് തയ്യാറെടുക്കുന്നു . 100 കോടി യൂറോ രാജ്യത്ത് നിക്ഷേപിക്കാനാണ് സീമെൻസ് പദ്ധതിയിടുന്നത് . സീമെൻസ് കഴിഞ്ഞ പത്തുവർഷംകൊണ്ട് 200 കോടി യൂറോയുടെ നിക്ഷേപമാണ് ഇന്ത്യയിൽ നടത്തിയത് . ജർമ്മനി കേന്ദ്രമായി പ്രവർത്തിക്കുന്ന ആഗോള വ്യവസായ ഗ്രൂപ്പാണ് സീമെൻസ് . നിലവിൽ ഇന്ത്യയിൽ 16000 ജീവനക്കാരാണ് സീമെൻസിനുള്ളത്് . ഇവരിൽ നാലായിരം എൻജിനിയർമാരാണ് . ഇവരിൽ 75 ശതമാനം പേരും സോഫ്റ്റ് വെയർ മേഖലയിലാണ് പ്രവർത്തിക്കുന്നത് . കൂടാതെ 4000 തൊഴിലവസരങ്ങൾ കൂടി സ്യഷ്ടിക്കാനും കമ്പനി പദ്ധതിയിടുന്നുണ്ട് ഇതിന് പുറമേ കൂടുതൽ നിക്ഷേമിറക്കാനും കമ്പനി ലക്ഷ്യമിടുന്നു . കേന്ദ്ര സർക്കാരിന്റെ മെയ്ക്ക് ഇൻ ഇന്ത്യ പദ്ധതിയിൽ പ്രചോദനമുൾകൊണ്ട് ഇന്ത്യയിലെ പ്രവർത്തനം വ്യാപിപ്പിക്കുകയാണ് കമ്പനിയുടെ ലക്ഷ്യം .
sports,"സ്പാനിഷ് ലാലിഗയിൽ മുൻനിര ടീമുകളായ ബാഴ്സലോണയ്ക്കും റയൽ മാഡ്രിഡിനും ജയം . റയൽ ബാറ്റിസിനെ 2 - 0നാണ് ബാഴ്സലോണ തകർത്തത് . അലിൻ ടോസ്കയുടെ സെൽഫ് ഗോളാണ് ബാറ്റിസിന് വിനയായത് . പിന്നാലെ സെർജി റോബർട്ടോ ഗോൾ നേടിയതിലൂടെ ബാഴ്സ അജയ്യരായി . ലയണൽ മെസിയുടെ ലാലിഗയിലെ 350ആം ഗോൾ കാണാനെത്തിയവർ നിരാശരായി . മറ്റൊരു മത്സരത്തിൽ ഡെപോർട്ടിവോയെ 3 - 0ന് തകർത്ത് റയൽ മാഡ്രിഡ് പോയിന്റ് പട്ടികയിൽ ബാഴ്സക്കൊപ്പം എത്തി . ഗാരത് ബെയ്ലും , കാസെമിറോയും ടോണി ക്രൂസുമാണ് ഗോളുകൾ നേടിയത് . മത്സരത്തിൽ സർജിയോ റാമോക്ക് ചുവപ്പു കാർഡ് കിട്ടിയത് മാഡ്രിഡിന് തിരിച്ചടിയായി . ഇംഗ്ലീഷ് പ്രീമിയർ ലീഗിൽ ചെൽസി ജയം സ്വന്തമാക്കി . മികച്ച പോരാട്ടം പുറത്തെടുത്ത ടോട്ടനത്തിനെ ഒന്നിനെതിരെ രണ്ട് ഗോളുകൾക്കാണ് ചെൽസി മുട്ടുകുത്തിച്ചത് . ഇരട്ടഗോൾ നേടിയ മാർകോസ് അലോൺസോയാണ് ചെൽസിയുടെ വിജയ ശിൽപ്പി . മറ്റൊരു മത്സരത്തിൽ ന്യൂകാസിൽ ഹഡേഴ്സ്ഫീൽഡ് ടൌണിനോട് തോറ്റു . എതിരില്ലാത്ത ഒരു ഗോളിനാണ് ഹഡേ്ഴ്സ്ഫീൽഡിന്റെ ജയം ."
business,"ഇന്ത്യയിലെ ഉപഭോക്താക്കളെ അങ്ങനെയെങ്ങ് വിടാൻ ഫ്ലിപ്പ്കാർട്ടും ആമസോണും തയ്യാറാകുന്നില്ല . ദീപാവലി മുന്നിൽക്കണ്ട് ഈ സീസണിലെ മൂന്നാമത് ഓഫർ വിൽപനയ്ക്ക് ഒരുങ്ങുകയാണ് ആമസോണും ഫ്ലിപ്പ്കാർട്ടും . ഒക്ടോബർ 25 മുതൽ ഒക്ടോബർ 28 രാത്രി 11.59 വരെയാണ് മൂന്നാം റൌണ്ട് ഓഫർ വിൽപന . ബിഗ് ദീവാലി സെയിൽ എന്ന പേരിലാണ് ഫ്ലിപ്പ്കാർട്ട് വീണ്ടുവരുന്നത് . അതേസമയം ഗ്രേറ്റ് ഇന്ത്യൻ ഫെസ്റ്റിവൽ എന്ന പേരിൽത്തന്നെയാണ് ആമസോണിന്റെ വിൽപന . തുണിത്തരങ്ങൾ , മൊബൈൽഫോണുകൾ , മറ്റ് ഇലക്ട്രോണിക് ഉൽപന്നങ്ങൾ എന്നിവയ്ക്കാണ് പ്രധാനമായും ഓഫറുകൾ നൽകുക . കൂടാതെ അര മണിക്കൂർ ഇടവിട്ട് ഫ്ലാഷ് സെയിലുകളും ഉണ്ടാകും . ഇതുവഴി നിങ്ങൾക്ക് ഇഷ്ടപ്പെട്ട ഉൽപന്നങ്ങൾ വളരെ തുച്ഛമായ വിലയ്ക്ക് വാങ്ങാനുള്ള അവസരമുണ്ടാകും . ബംപർ ബൊണാൻസ എന്ന പേരിൽ ഈ സീസണിലെ വമ്പൻ ഓഫറുകളും ഈ സമയത്ത് ലഭ്യമാകും . കൂടാതെ എസ് ബി ഐ , സിറ്റിബാങ്ക് തുടങ്ങിയ ബാങ്കുകളുമായി ചേർന്ന് ആമസോണും ഫ്ലിപ്കാർട്ടും പത്തു മുതൽ പതിനഞ്ച് ശതമാനം വരെ ഓഫറുകൾ നൽകുന്നുണ്ട് ."
entertainment,""" നല്ല പാട്ടുകൾ നിറഞ്ഞ ഒരുപാട് സിനിമകളിൽ അഭിനയിക്കാൻ ഭാഗ്യം സിദ്ധിച്ചിട്ടുണ്ട് . . . പാട്ടുകളില്ലെങ്കിൽ അപൂർണമായിപ്പോയേനെ എന്റെ പലകഥാപാത്രങ്ങളുടെയും വികാരങ്ങൾ . . ഓർമകളുടെ ഗ്രാമഫോണിൽനിന്ന് ഇന്നും അവ പരന്നൊഴുകിക്കൊണ്ടേയിരിക്കുന്നു . . . "" മലയാളത്തിൻറെ പ്രിയനടൻ മോഹൻലാൽ തൻറെ ഫേസ്ബുക്ക് പോസ്റ്റിലാണ് പാട്ടുകളെപ്പറ്റിയുള്ള ഓർമ്മകൾ പങ്കുവയ്ക്കുന്നത് . തൻറെ പുതിയ ചിത്രമായ ഒടിയൻറെ ഗാനങ്ങൾ ചിട്ടപ്പെടുത്തുന്നതിന്റെ വീഡിയോ പങ്കുവെച്ചാണ് ലാൽ ഓർമ്മകളിലേക്കൊരു യാത്ര പോയത് . ഒടിയനി ' ലെ ഗാനങ്ങൾ ചിട്ടപ്പെടുത്തുന്നതിന്റെ വീഡിയോ ഒരുപാട് സന്തോഷത്തോടെ നിങ്ങൾക്കുവേണ്ടി പങ്കുവയ്ക്കുന്നു . ഇത് മനോഹരമായ നാലുപാട്ടുകളുടെ പിറവിയാണെന്നും ലാൽ പറയുന്നു . എം ജയചന്ദ്രനാണ് ഒടിയൻറെ സംഗീതം . ചിത്രത്തിലെ ഗാനങ്ങൾക്ക് വരികളൊരുക്കുന്നത് റഫീക്ക് അഹമ്മദാണ് . എംടിയുടെ രണ്ടാമൂഴത്തിന് ചലച്ചിത്ര ഭാഷ്യം ഒരുക്കുന്ന ശ്രീകുമാർ മേനോൻ തന്നെയാണ് ഒടിയൻറെയും സംവിധായകനും . ആശീർവാദ് സിനിമാസിന്റെ ബാനറിൽ ആന്റണി പെരുമ്പാവൂരാണ് നിർമ്മാണം . പീറ്റർ ഹെയ്നാണ് സംഘട്ടന രംഗങ്ങൾ ഒരുക്കുന്നത് . സിനിമ ഈ വർഷം അവസാനം തിയറ്ററിലെത്തുമെന്നാണ് റിപ്പോർട്ടുകൾ ."
entertainment,"കൊച്ചുണ്ണിയിലെ മോഹൻലാലിൻറെ ഇത്തിക്കരപക്കി ലുക്ക് ഏറെ ശ്രദ്ധ നേടുകയാണ് . എന്നാൽ ഈ വേഷം ഏറെ പാശ്ചത്യമാണെന്നാണ് ഒരു ഭാഗത്തു നിന്നുള്ള വിമർശനം . ഗ്രീക്ക് യോദ്ധാക്കളുടെ വേഷമാണ് ഇതെന്നാണ് പൊതുവിൽ ഉയർന്ന വിമർശനം . പോർച്ചുഗീസ് , ആധുനിക വേഷങ്ങളോട് സാമ്യം പുലർത്തുന്ന ഈ വസ്ത്രധാരണം യാതൊരു യുക്തിയും ഇല്ലാത്തതാണ് എന്നായിരുന്നു വിമർശനം . എന്നാൽ ഇപ്പോഴിതാ വിമർശകരുടെ വായടപ്പിക്കുന്ന മറുപടിയുമായി ഇന്ദ്രപ്രസ്ഥമെന്ന സൂപ്പർഹിറ്റ് ചിത്രത്തിൻറെ തിരക്കഥാകൃത്ത് റോബിൻ തിരുമല . തന്റെ ഫെയ്സ്ബുക് പേജിലൂടെയാണ് അദ്ദേഹം ഇക്കാര്യം വ്യക്തമാക്കിയത് . ‘ഇത്തിക്കരപക്കി 1800കളുടെ പകുതിയോടെ പോർച്ചുഗീസുകാരെ അനുകരിച്ചുള്ള വേഷം ധരിക്കാറുണ്ടെന്ന് മൂർക്കോത്ത് കുമാരൻറെ ആദ്യകാലകഥകളിൽ പറഞ്ഞിട്ടുള്ളതായി ഒരു അധ്യാപക സുഹൃത്ത് പറഞ്ഞിരുന്നു . അങ്ങനെയെങ്കിൽ ഈ വേഷം കൃത്യമാണ് . 1800 കളുടെ അവസാനം ജീവിച്ചിരുന്ന മൂർക്കോത്ത് കുമാരൻ ഒരു താഴ്ന്ന ജാതിക്കാരനായിരുന്നിട്ട് കൂടി കോട്ടും സ്യൂട്ടുമാണ് ധരിച്ചിരുന്നത് . അന്നത്തെ കാലത്ത് താഴ്ന്ന ജാതർക്ക് ഇതൊന്നുമില്ലെന്ന് പ്രചാരണമുണ്ടല്ലോ . അപ്പോൾ മലയാളികൾ ഇത്തരം വേഷങ്ങളൊന്നും ധരിച്ചിട്ടില്ലെന്ന് പറയുന്നത് അസംബന്ധമാണ് . അന്ന് പലരും ഫ്രഞ്ച് , ബ്രിട്ടീഷ് , പോർച്ചുഗീസ് സ്വാധീനം കേരളത്തിന്റെ മേൽത്തട്ടുകളിലുണ്ടായിരുന്നു . ’ ചിത്രത്തിൽ കായംകുളം കൊച്ചുണ്ണിയായി എത്തുന്നത് നിവിൻ പോളിയാണ് . ബോബി – സഞ്ജയ് ആണ് തിരക്കഥ രചിച്ചിരിക്കുന്നത് . ആദ്യമായാണ് മോഹൻ ലാലും നിവിൻ പോളിയും തിരശ്ശീലയിൽ ഒന്നിക്കുന്നത് ."
entertainment,"നടിയെ ആക്രമിച്ച കേസിലെ ഒന്നാം പ്രതി സുനിൽ കുമാർ കാവ്യ മാധവന്റെ ഡ്രൈവർ ആയിരുന്നു എന്ന് അന്വേഷണ സംഘത്തിന് സൂചന കിട്ടി . ഇതേക്കുറിച്ച് പൊലീസ് അന്വേഷണം തുടങ്ങി . അതേസമയം , ദിലീപിന്റെ മാനേജർ അപ്പുണ്ണി ഇന്ന് അന്വേഷണ സംഘത്തിന് മുന്നിൽ ഹാജരാകില്ല . ഇതിനിടെ ദിലീപിന്റെ ഡി സിനിമാസ് ഭൂമി കയ്യേറിയെന്ന പരാതിയിൽ തൃശൂർ വിജിലൻസ് കോടതി അന്വേഷണത്തിന് ഉത്തരവിട്ടു . നടിയെ ആക്രമിച്ച കേസിലെ പ്രതി സുനിൽ കുമാർ രണ്ട് മാസത്തോളം കാവ്യ മാധവന്റെ ഡ്രൈവർ ആയിരുന്നു എന്ന സൂചനയാണ് പൊലീസിന് കിട്ടിയത് . ഇത് സ്ഥിരീകരിക്കുന്ന മൊഴിയാണ് സുനിൽ കുമാറും നൽകിയിരിക്കുന്നത് . കാവ്യ മാധവനും ദിലീപും സുനിൽ കുമാറിനൊപ്പം നിൽക്കുന്ന ചിത്രങ്ങളും പൊലീസിന് ലഭിച്ചിട്ടുണ്ടെന്നാണ് വിവരം . എന്നാൽ ചോദ്യം ചെയ്യലിൽ സുനിൽ കുമാറിനെ അറിയില്ലെന്നാണ് കാവ്യ മാധവൻ പറഞ്ഞത് . ഇക്കാര്യത്തിൽ വ്യക്തത വരുതത്താൻ കാവ്യ മാധവനടക്കം കൂടുതൽ പേരെ വീണ്ടും ചോദ്യം ചെയ്തേക്കും . കൂടുതൽ അന്വേഷണത്തിന് ശേഷമേ ഇക്കാര്യം സ്ഥിരീകരിക്കാനാകൂ എന്ന് അന്വേഷണ സംഘം അറിയിച്ചു . അതേസമയം , മുൻകൂർ ജാമ്യാപേക്ഷ ഹൈക്കോടതി തള്ളിയെങ്കിലും നോട്ടീസ് ഒന്നും ലഭിക്കാത്തിനാൽ അന്വേഷണ സംഘത്തിന് മുന്നിൽ ഹാജരാകേണ്ടെന്നാണ് അപ്പുണ്ണിയുടെ തീരുമാനമെന്ന് അഭിഭാഷകൻ ഫിലിപ്പ് ടി വർഗീസ് പറഞ്ഞു . എന്നാൽ അപ്പുണ്ണിയെ ചോദ്യം ചെയ്യേണ്ടത് അനിവാര്യമാണ് എന്ന നിലപാടിലാണ് പൊലീസ് . ഇയാൾ ഒളിവിലായിരുന്നത് കൊണ്ടാണ് ഹാജരാകാനായി നേരിട്ട് നോട്ടീസ് നൽകാൻ കഴിയാതിരുന്നത് . വീണ്ടും നോട്ടീസ് നൽകുമെന്നും അന്വേഷണ സംഘം അറിയിച്ചു . അപ്പുണ്ണി ഹാജരായില്ലെങ്കിൽ ഇയാളെ കസ്റ്റഡിയിൽ എടുക്കാനുള്ള നീക്കവും പൊലീസ് നടത്തും . ഇതിനിടെ ദിലീപിന്റെ ചാലക്കുടിയിലെ ഡി സിനിമാസ് തിയേറ്റർ കയ്യേറ്റം നടത്തിയെന്ന് പരാതി നൽകിയിരുന്ന കെ സി സന്തോഷിൽ നിന്ന് അന്വേഷണ സംഘം മൊഴിയെടുത്തു . ദിലീപിന് തൃശൂർ മുൻ കളക്ടർ എം എസ് ജയ എന്നിവരാണ് എതിർ കക്ഷികൾ . പൊതു പ്രവർത്തകൻ പി ഡി ജോസഫ് നൽകിയ പരാതിയിലാണ് നടപടി ."
business,"രാജ്യത്തെ ബാങ്കുകളോട് ഉപഭോക് താക്കളുടെ പാസ് ബുക്കുകളിൽ കൂടുതൽ വിവരങ്ങൾ കൂട്ടിച്ചേർക്കാൻ ആർബിഐ നിർദ്ദേശം . പൊതുമേഖല ബാങ്കുകൾ , സ്വകാര്യ ബാങ്കുകൾ , വിദേശ ബാങ്കുകളുടെ ഇന്ത്യയിലെ ശാഖകൾ എന്നിവക്കാണ് റിസർവ് ബാങ്ക് നിർദ്ദേശം നൽകിയിരിക്കുന്നത് . ഇതുസംബന്ധിച്ച വിവരങ്ങൾ ഉൾക്കൊള്ളുന്ന കേന്ദ്രബാങ്കി ൻറെ സർക്കുലർ ജൂൺ 22ന് പുറത്തിറങ്ങി . ബാങ്കുകൾ വഴി നടത്തുന്ന ഏതൊക്കെ ഇടപാടുകളാണ് പാസ് ബുക്കുകളിൽ രേഖപ്പെടുത്തേണ്ടതെന്ന് സർക്കുലറിൽ വ്യക് തമാക്കിയിട്ടുണ്ട് . ആർ . ജി . ടി . എസ് , എൻ . ഇ . എഫ് . ടി തുടങ്ങിയ സംവിധാനങ്ങളുപയോഗിച്ച് നടത്തുന്ന പണമിടപാടുകളുടെ വിവരങ്ങൾ പാസ് ബുക്കിൽ ഉൾപ്പെടുത്തണം . എതു ബാങ്കിലേക്കാണ് പണമയച്ചത് ആർക്കാണ് പണമയച്ചത് എന്നിങ്ങനെയുള്ള വിവരങ്ങളും ഉൾപ്പെടുത്തണം . ഇതിനൊപ്പം അക്കൌണ്ട് ഉടമ ബാങ്കിൽ നിന്ന് വായ് പയെടുത്തിട്ടുണ്ടെങ്കിൽ അതി ൻറെ വിശദ വിവരങ്ങളും ഇനി ഉൾക്കൊള്ളിക്കണം . വിവിധ ബാങ്ക് ഇടപാടുകൾക്ക് ചുമത്തുന്ന ചാർജുകളും വിവിധ ഫീസുകളും പിഴ , കമ്മീഷൻ എന്നീ രൂപങ്ങളിൽ ബാങ്കുകൾക്ക് നൽകുന്ന ചാർജുകളുടെ വിശദാംശങ്ങളും രേഖപ്പെടുത്തണം . എസ് , എ . ടി . എം സേവനങ്ങൾക്ക് ചുമത്തുന്ന ചാർജുകൾ എന്നിവയും രേഖപ്പെടുത്തണമെന്നും സർക്കുലറിൽ വ്യക്തമാക്കുന്നു ."
business,"ഇന്ന് വിനിമയ വിപണിയിലെ ' ഹീറോ ' ഇന്ത്യൻ രൂപയായിരുന്നു . ഡോളറിനെതിരെ ഡോളറിൻറെ മൂല്യത്തിൽ ഇന്ന് 29 പൈസയുടെ വർദ്ധനവാണ് രേഖപ്പെടുത്തിയത് . വിദേശ നാണ്യ വരവ് കൂടിയതും , അന്താരാഷ്ട്ര തലത്തിൽ ഡോളർ നേരിടുന്ന പ്രതിസന്ധികളും ക്രൂഡ് ഓയിൽ നിരക്ക് വലിയ തോതിൽ താഴ്ന്നതുമാണ് ഇന്ത്യൻ നാണയത്തിന് കരുത്ത് പകരുന്നത് . ഇന്ത്യൻ രൂപയുടെ മൂല്യം ഡോളറിനെതിരെ 70.04 എന്ന നിലയിലാണിപ്പോൾ ഇന്ത്യൻ ഓഹരി വിപണി ഇന്നും നേട്ടത്തിലാണ് . ഡോളറിൻറെ മൂല്യത്തിൽ ഇടിവ് തുടരുന്നത് കാരണം നിക്ഷേപകർ അമേരിക്കൻ നാണയത്തോട് വലിയ രീതിയിലാണ് താൽപര്യക്കുറവ് കാട്ടുന്നത് . വ്യാഴാഴ്ച്ച വ്യാപാരം അവസാനിച്ചപ്പോൾ , ഡോളറിനെതിരെ രൂപയുടെ മൂല്യം 70.36 എന്ന നിലയിലായിരുന്നു . ഇന്ന് ഏകദേശം 0.42 ശതമാനം വളർച്ചയാണ് രൂപയുടെ മൂല്യത്തിലുണ്ടായത് . അമേരിക്കൻ ധനകാര്യ മേഖലയിൽ പ്രതിസന്ധി തുടരുന്നതാണ് ഡോളറിന് വിനയാകുന്നത് . ക്രൂഡ് ഓയിൽ നിരക്കിൽ വലിയ തോതിൽ ഇടിവ് നേരിട്ടതും ഇന്ത്യൻ നാണയത്തിൻറെ മൂല്യമുയരാൻ കാരണമായി . അന്താരാഷ്ട്ര വിപണിയിൽ ബാരലിന് 53.84 ഡോളറാണ് ഇന്നത്തെ ക്രൂഡ് ഓയിൽ നിരക്ക് . കഴിഞ്ഞ ദിവസം വില 50 ഡോളറിനടുത്ത് വരെ എത്തിയിരുന്നു . 2017 ജൂലൈയ്ക്ക് ശേഷം ആദ്യമായാണ് നിരക്ക് ഇത്രയും കുറഞ്ഞ നിരക്കിലേക്ക് ക്രൂഡ് ഓയിൽ കൂപ്പുകുത്തിയത് . കഴിഞ്ഞ ഒക്ടോബർ മാസത്തിൽ 86.29 ഡോളറായിരുന്നു നിരക്ക് . ഈ പാദത്തിൽ മാത്രം 40 ശതമാനത്തിലധികം ഇടിവാണ് ഇന്ധനവിലയിൽ സംഭവിച്ചത് . സൌദിയെയും റഷ്യയെയും മറികടന്ന് യുഎസിൻറെ എണ്ണ ഉത്പാദനം കൂടിയതാണ് വിലയിടിവിനുളള പ്രധാന കാരണം ."
technology,"സോഷ്യൽ മീഡിയയിൽ പീഡോഫൈലുകളുടെ ആക്രമണവും ശല്യവും സഹിക്കാൻ വയ്യെന്ന പരാതി നേരത്തെ തന്നെ ഉള്ളതാണ് . നമ്മൾ ആട്ടവും പാട്ടും ഡബ്സ്മാഷുമായി നിറയുന്ന ടിക് ടോക്കും ക്വായിയും പോലുള്ള സോഷ്യൽ വീഡിയോ ആപ്പുകൾ വലിയ തോതിൽ സ്വീകരിക്കപ്പെട്ടതോടെ പീഡോഫൈലുകളും ഇവിടെ സജീവമാകുകയാണ് . കൂട്ടികളെ ലൈംഗികമായി ആകർഷിക്കാൻ ശ്രമിക്കുന്നവർക്ക് ഈ ചൈനീസ് വീഡിയോ ആപ്പുകൾ ഗുണം ചെയ്യുന്നുവെന്നാണ് റിപ്പോർട്ടുകൾ വ്യക്തമാക്കുന്നത് . 15 സെക്കൻഡ് വീഡിയോ പോസ്റ്റ് ചെയ്യാവുന്ന ഇത്തരം ആപ്പുകളിലാണ് പീഡോഫൈലുകളുടെ ശ്രദ്ധ . കൂട്ടികളുടെ വീഡിയോ പ്രത്യേകമായി ശ്രദ്ധിക്കുന്ന ഇവർ അഭിനന്ദനത്തിൻറെ സ്വരത്തിലാണ് ആദ്യം എത്തുക . ഡബ്സ്മാഷുകളെയും ചുണ്ടനക്കങ്ങളെയും ഡാൻസുകളെയും വാനോളം അഭിനന്ദിക്കുകയും കൂടുതൽ വീഡീയോകൾ പോസ്റ്റ് ചെയ്യാൻ ആവശ്യപ്പെടുകയും ചെയ്യാറുണ്ട് . ആരെയും പിൻതുടരാനും സന്ദേശം കൈമാറാനും പ്രത്യേകിച്ച് വലിയ കടമ്പകളൊന്നുമില്ലെന്നതാണ് ടിക് ടോക്കും ക്വായിയും പീഡോഫൈലുകൾ വിളനിലമാക്കാനുള്ള പ്രധാന കാരണം . ഇത്തരം സോഷ്യൽ വീഡീയോ ആപ്പുകൾ പെൺകുട്ടികളെ ചൈൽഡ് പോണോഗ്രഫിയിലേക്ക് നയിക്കാൻ കാരണമാകുന്നുണ്ടെന്ന് സൈബർ പീസ് ഫൌണ്ടേഷൻ പ്രോജക്ട് മാനേജർ നിതീഷ് ചന്ദ്രൻ സാക്ഷ്യപ്പെടുത്തുന്നു . ഇത്തരത്തിൽ നിരവധി കേസുകൾ റിപ്പോർട്ട് ചെയ്യപ്പെട്ടതായും , ബ്ലാക്ക് മെയിലിഗ് കേസുകൾ നിരവധിയാണെന്നും അദ്ദേഹം വ്യക്തമാക്കി . ഇന്ത്യൻ മിഡിൽ ക്ലാസ് , ലോവർ മിഡിൽ ക്ലാസ് ഫാമിലികളെ ലക്ഷ്യമിട്ടുള്ള ഇത്തരം ആപ്പുകളിലൂടെ വ്യക്തി വിവരങ്ങൾ ആർക്കും അനായാസം സ്വന്തമാക്കാം . അത്ഭുതകരമായ വളർച്ച ടിക് ടോക്കിനും ക്വായിക്കും ഉണ്ടായി എന്നത് തന്നെ ഇവ എത്രത്തോളം സ്വീകാര്യമായെന്നതിൻറെ തെളിവാണ് . കുട്ടികളെയും മറ്റും ലൈംഗികതയ്ക്ക് വിധേയരാക്കാൻ ശ്രമിക്കുന്നവരും അത്ര തന്നെ വർധിക്കുന്നുവെന്നാണ് വ്യക്തമാകുന്നത് . 6000 ഫോളോവേഴ്സ് ഉള്ള 13 കാരിയുടെ വീഡിയോയിലെ കമൻറുകൾ മാത്രം പരിശോധിച്ചാൽ ഇക്കാര്യം ബോധ്യമാകും . പഞ്ചാബി ഗാനത്തിനൊപ്പം ചുണ്ടനക്കിയ കുട്ടിയുടെ ശരീരം ഹോട്ടാണെന്നാണ് മുന്നൂറിലധികം കമൻറുകളും പറയുന്നത് . വസ്ത്രങ്ങൾ മാറ്റാൻ പറയുന്ന കമൻറുകളും ഒട്ടും കുറവല്ല . പരാതികൾ ഉയർന്നതോടെ കണ്ടൻറുകൾ പരിശോധിക്കാനുള്ള സംവിധാനം എർപ്പെടുത്തുകയാണെന്ന് ക്വായി ഇന്ത്യ തലവൻ ഗാന്ത മുരളി വ്യക്തമാക്കി . രക്ഷകർത്താക്കൾക്ക് നിയന്ത്രിക്കാൻ കഴിയുന്ന സംവിധാനം ചൈനയിൽ ഏർപ്പെടുത്തിക്കഴിഞ്ഞെന്നും അദ്ദേഹം അറിയിച്ചു ."
business,"ഉത്സവകാലത്ത് റിലയൻസ് ജിയോയ്ക്ക് തിരിച്ചടിയുമായി വോഡഫോണിൻറെ പുതിയ ഓഫർ പ്രഖ്യാപനം . 399 രൂപയുടെ പ്ലാനിൽ ആറ് മാസത്തേയ്ക്ക് 90 ജിബി 4ജി ഡാറ്റയും അൺലിമിറ്റഡ് വോയ്സ് കോളിംഗും ലഭിക്കും . റിലയൻസ് ജിയോയുടെ 399 പ്ലാനിനോട് പൊരുതാനാണ് വോഡഫോൺ പുതിയ ഓഫർ പ്രഖ്യാപിച്ചിട്ടുള്ളത് . എന്നാൽ വോഡഫോണിൻറെ പ്രീ പെയ്ഡ് ഉപഭോക്താക്കൾക്ക് മാത്രമാണ് ഓഫർ ലഭിക്കുക . ഇന്ത്യൻ എക്സ്പ്രസാണ് ഇത് സംബന്ധിച്ച വാർത്ത പ്രസിദ്ധീകരിച്ചിട്ടുള്ളത് . വോഡഫോ ൺ ഉപഭോക്താക്കൾക്ക് കമ്പനി നൽകുന്ന ദീപാവലി സമ്മാനമാണ് ആറ് മാസത്തെ ഡാറ്റ - വോയ്സ് പ്ലാൻ . എന്നാൽ ഓഫർ ദീർഘകാലത്തേയ്ക്ക് നൽകുമോ പരിമിത കാലത്തേയ്ക്ക് മാത്രമായുള്ളതാണോ എന്നത് സംബന്ധിച്ച വിവരങ്ങൾ ലഭ്യമല്ല . നിലവിൽ എയർടെല്ലും റിലയൻസ് ജിയോയും സമാന നിരക്കിൽ അൺലിമിറ്റഡ് വോയ്സ് കോളുകളും ഡാറ്റാ പാക്കും നൽകിവരുന്നുണ്ട് . 84 ദിവസത്തേയ്ക്ക് 84 ജിബി ഡാറ്റയും അൺലിമിറ്റഡ് വോയ്സ് കോൾ ഓഫറുമാണ് റിലയൻസ് ജിയോ നൽകുന്നത് . ലോക്കൽ - എസ്ട്ഡി കോളിംഗ് സൌകര്യമാണ് റിലയൻസ് ജിയോ നൽകുന്നത് . ഇതിന് പുറമേ ജിയോ മൂവീസ് , ജിയോ ടിവി , ജിയോ സിനിമി , ജിയോ മ്യൂസിക് , ജിയോ ഗെയിംസ് എന്നിവയും ഈ ഓഫറിൽ ലഭിക്കും . 399 രൂപയുടെ ദീപാവലി ധൻ ധനാ ഓഫർ പ്രഖ്യാപിച്ചിരുന്നു . ഒക്ടോബർ 12 മുതൽ 18 വരെ ചുരുങ്ങിയ ദിവസത്തേക്കു മാത്രമാണ് ഓഫർ ലഭ്യമാകുക . നിലവിലുള്ള റീചാർജിന്റെ കാലാവധി അവസാനിച്ചശേഷം മാത്രമാണ് ധൻ ധനാ ഓഫർ ആക്ടിവേറ്റ് ആകുക . എട്ട് ഘട്ടങ്ങളിലായി വൌച്ചറുകളായാണ് ക്യാഷ് ബാക്ക് ഓഫർ ലഭിക്കുകയെന്ന് കമ്പനി തന്നെ വ്യക്തമാക്കിയിട്ടുണ്ട് ."
entertainment,"വിവാദ സിനിമ ഉഡ്താ പഞ്ചാബിന്റെ സെൻസർ കോപ്പി റിലീസിനു രണ്ടും ദിവസം മുമ്പെ ഇന്റർനെറ്റിൽ . ടോറന്റ് വെബ്സൈറ്റുകളിലൂടെയാണ് സിനിമ ചോർന്നത് . എന്നാൽ സിനിമ കൂടുതൽ പേർ ഡൌൺലോഡ് ചെയ്യുന്നതിനു മുമ്പായി ഉഡ്താ പഞ്ചാബിന്റെ സാങ്കേതിക വിഭാഗം ഇത് ഓൺലൈനിൽനിന്നു നീക്കംചെയ്തു . സിനിമ ഓൺലൈനിൽ ലഭ്യമാണെന്ന വിവരമറിഞ്ഞ് നിരവധിപേർ ഡൌൺലോഡ് ചെയ്യാൻ ശ്രമിച്ചെങ്കിലും കോപ്പിറൈറ്റ് പരാതി പ്രകാരം പകർപ്പ് നീക്കം ചെയ്തെന്ന മറുപടിയാണ് ലഭിച്ചത് . നിരവധി ഓൺലൈൻ വെബ്സൈറ്റുകളിൽ സിനിമയുടെ സ്ക്രീൻ ഷോട്ടുകൾ ലഭ്യമാണ് . ഫോർ സെൻസർ എന്നെഴുതിയിരിക്കുന്ന ദൃശ്യങ്ങളാണ് പ്രചരിക്കുന്നത് എന്നതിനാൽ സെൻസർ ബോർഡിന് സമർപ്പിച്ച കോപ്പിയാണ് ലീക്കായതെന്നാണ് പ്രാഥമിക നിഗമനം . സെൻസർ ബോർഡ് ഒഴിവാക്കണമെന്ന് ആവശ്യപ്പെട്ട ദൃശ്യങ്ങൾ ഉള്ള പകർപ്പാണ് ലീക്കായിരിക്കുന്നത് . രണ്ടു മണിക്കൂറും 20 മിനിറ്റുമാണ് സിനിമയുടെ ദൈർഘ്യം . സിനിമ ചോർന്നതിനെ കുറിച്ച് ഉഡ്താ പഞ്ചാബിന്റെ അണിയറ പ്രവർത്തകർ പ്രതികരിച്ചിട്ടില്ല . അഭിഷേക് ചൌബേ സംവിധാനം ചെയ്ത ' ഉഡ്താ പഞ്ചാബ് ' പഞ്ചാബിലെ യുവാക്കൾ മയക്കുമരുന്നിന് അടിമകളാകുന്നതിന്റെ കഥയാണ് പറയുന്നത് . ഷാഹിദ് കപൂർ , ആലിയ ഭട്ട് , കരീന കപൂർ , ദിൽജിത് ദോസന്ത് എന്നിവരാണ് സിനിമയിലെ പ്രധാന അഭിനേതാക്കൾ ."
entertainment,തിയേറ്ററുകളിൽ പൊട്ടിച്ചിരി ഉയർത്തിയും ആവേശമായും പ്രേക്ഷക മനസ്സിൽ ഇടം നേടിയ ഷാജി പാപ്പനും കൂട്ടരും രണ്ടാം വരവ് വരുകയാണ് . ചിത്രത്തിന്റെ ആദ്യ ട്രെയിലർ അണിയറപ്രവർത്തകർ പുറത്തുവിട്ടു . 2 മിനുറ്റ് 21 സെക്കന്റ് ആണ് ട്രെയിലറിന്റെ ദൈർഘ്യം . തീയേറ്ററിൽ വേണ്ടത്ര ശ്രദ്ധിക്കാതെ പോയെങ്കിലും പിന്നീട് കയ്യടി നേടിയ ചിത്രം ' ആട് ഒരു ഭീകര ജീവി ' 2015 ഫെബ്രുവരി ആറിനാണ് റിലീസായത് . ആദ്യ ഭാഗത്തിലെ അഭിനേതാക്കൾ തന്നെയാണ് രണ്ടാം വരവിലും ചിരി വിതയ്ക്കാൻ എത്തുന്നത് . ജയസൂര്യയുടെ ഷാജി പാപ്പനും സണ്ണി വെയ്നിന്റെ ചെകുത്താൻ സേവ്യറും സൈജു കുറുപ്പിന്റെ അറക്കൽ അബുവും വിജയ് ബാബുവിന്റെ സർബത്ത് ഷമീറുമൊക്കെ ഒരുപാട് ചിരിപ്പിച്ചിരുന്നു . മിഥുൻ മാനുവൽ തന്നെയാണ് സിനിമ സംവിധാനം . ഷാൻ റഹ്മാനാണ് സംഗീതം . വിജയ് ബാബുവിന്റെ ഉടമസ്ഥതയിലുള്ള ഫ്രൈഡേ ഫിലിംസ് ആണ് നിർമാണം . ക്രിസ്തുമസ് റിലീസായി ഡിസംബർ 22 ന് ചിത്രം തിയേറ്ററുകളിലെത്തും .
sports,ചാമ്പ്യൻസ് ട്രോഫിക്ക് തൊട്ടുമുമ്പാണ് ഭിന്നത പരസ്യമായതെങ്കിലും ഇന്ത്യൻ ക്രിക്കറ്റ് ടീം നായകൻ വിരാട് കോലിയും കോച്ച് അനിൽ കുംബ്ലെയും തമ്മിൽ കണ്ടാൽ മിണ്ടാതായിട്ട് ആറുമാസമായെന്ന് ബിസിസിഐ ഭാരവാഹിയുടെ വെളിപ്പെടുത്തൽ . കുംബ്ലെയുടെ കാലാവധി നീട്ടുന്ന കാര്യത്തിൽ ബിസിസിഐ ഉപദേശകസമിതിക്ക് അനുകൂല നിലപാടായിരുന്നു . എന്നാൽ ഇരുവരും പരസ്പരം സംസാരിക്കാതായിട്ട് ആറുമാസമായെന്ന അറിവ് സമിതിയെ ഇതിൽ നിന്ന് പിന്തിരിപ്പിക്കുകയായിരുന്നുവെന്നും ബിസിസിഐ ഉന്നതനെ ഉദ്ദരിച്ച് ദേശീയ മാധ്യമം റിപ്പോർട്ട് ചെയ്തു . ഡിസംബറിൽ ഇംഗ്ലണ്ടിനെതിരായ പരമ്പരക്ക് ശേഷമാണ് ഭിന്നത രൂക്ഷമായത് . ഇരുവരും തമ്മിലുള്ള തർക്കം തീർക്കാൻ ചാമ്പ്യൻസ് ട്രോഫി ഫൈനലിന് ശേഷം ഞായറാഴ്ച വൈകിട്ട് സച്ചിനും ഗാംഗുലിയും ലക്ഷ്മണും അടങ്ങുന്ന ഉപദേശക സമിതി മൂന്ന് വട്ടം ചർച്ചകൾ നടത്തി . ആദ്യം കുംബ്ലെയുമായും പിന്നീട് കോലിയുമായും ഇതിനുശേഷം ഇരുവരെയും ഒരു മേശയ്ക്ക് ഇരുവശമിരുത്തിയും ചർച്ച നടത്തി . ക്യാപ്റ്റന്റെ അധികാരപരിധിയിൽ കോച്ച് കൈകടത്തുന്നുവെന്നായിരുന്നു കുംബ്ലെയ്ക്കെതിരെ കോലി ഉന്നയിച്ച പ്രധാന ആരോപണം . കോലി ഉന്നയിക്കുന്ന ആരോപണങ്ങൾ ഗൌരവം ഉള്ളതല്ലെന്നായിരുന്നു കുംബ്ലെയുടെ പ്രതികരണമെന്നും ഇദ്ദേഹം പറഞ്ഞു . മുൻ ഇന്ത്യൻ നായകൻ കൂടിയായ കുംബ്ലെയ്ക്ക് സ്വന്തം നിലപാടുകളും ആശയങ്ങളുമുണ്ട് . എന്നാൽ കളിക്കളത്തിൽ അന്തിമ തീരുമാനം എപ്പോഴും ക്യാപ്റ്റന്റേത് മാത്രമായിരിക്കും . ഇത് തിരിച്ചറിഞ്ഞതോടെയാണ് ഇനി യോജിച്ച് പോകാനാകില്ലെന്ന് ഇരുവരും നിലപാടെടുത്തത് . വെസ്റ്റ് ഇൻഡീസ് പര്യടനത്തിനുള്ള ഇന്ത്യൻ ടീമിനൊപ്പം പോകാൻ കുംബ്ലെയ്ക്കും ഭാര്യയ്ക്കും ടിക്കറ്റ് ബുക്ക് ചെയ്തിരുന്നു . എന്നാൽ ഒരുമിച്ച് പോകാനാകില്ലെന്ന് വ്യക്തമായതോടെ കുംബ്ലെ വിൻഡീസ് യാത്ര റദ്ദാക്കി . ക്യാപ്റ്റനും കോച്ചും തമ്മിലെ പ്രശ്നങ്ങൾ പരിഹരിച്ചാൽ മാത്രമേ കുംബ്ലയുടെ കാലാവധി നീട്ടാവൂ എന്നായിരുന്നു ക്രിക്കറ്റ് ഉപദേശക സമിതിയുടെ നിലപാട് എന്നും ഭാരവാഹി വെളിപ്പെടുത്തി .
sports,ദക്ഷിണാഫ്രിക്കയ്ക്കെതിരായ ഏകദിന പരമ്പരക്കു പിന്നാലെ ട്വന്റി - 20 പരമ്പരയിലും വിജയത്തുടക്കമിട്ട ഇന്ത്യ സ്വന്തമാക്കിയത് നിരവധി റെക്കോർഡുകൾ . മത്സരത്തിൽ അഞ്ചു വിക്കറ്റ് വീഴ്ത്തി കളിയിലെ കേമനായ ഭുവനേശ്വർകുമാർ ഇന്ത്യക്കായി മൂന്ന് ഫോർമാറ്റിലും അഞ്ച് വിക്കറ്റ് നേടുന്ന ആദ്യ ബൌളറായി . യുസ്വേന്ദ്ര ചാഹലിനുശേഷം ട്വന്റി - 20യിൽ ഇന്ത്യക്കായി അഞ്ച് വിക്കറ്റ് നേട്ടം കൈവരിക്കുന്ന ആദ്യ ബൌളറെന്ന നേട്ടവും ഭുവിയുടെ പേരിലായി . ട്വന്റി - 20യിലെ ഇന്ത്യക്കാരന്റെ മികച്ച രണ്ടാമത്തെ ബൌളിംഗ് പ്രകടനമാണ് ഭുവി നടത്തിയത് . 27 പന്തിൽ അർധസഞ്ചുറി കണ്ടെത്തിയ ശീഖർ ധവാൻ ട്വന്റി - 20യിൽ ദക്ഷിണാഫ്രിക്കയ്ക്കക്കെതിരെ ഒരു ഇന്ത്യക്കാരന്റെ അതിവേഗ അർധസെഞ്ചുറിയെന്ന റെക്കോർഡ് സ്വന്തമാക്കി . ആറോവർ പവർ പ്ലേയിൽ 78 റൺസടിച്ച ഇന്ത്യ പവർ പ്ലേകളിലെ തങ്ങളുടെ ഏറ്റവും ഉയർന്ന സ്കോറും കുറിച്ചു . ശ്രീലങ്കയ്ക്കെതിരെ നാഗ്പൂരിൽ 77 റൺസടിച്ചതായിരുന്നു ഇന്ത്യയുടെ ഇതിനു മുമ്പുള്ള റെക്കോർഡ് . കളിയിൽ 203 റൺസടിച്ച ഇന്ത്യ ട്വന്റി - 20യിൽ ദക്ഷിണാഫ്രിക്കയ്ക്കെതിരായ തങ്ങളുടെ ഏറ്റവും ഉയർന്ന സ്കോറെന്ന നേട്ടവും സ്വന്തമാക്കി . 2015ൽ ധർമശാലയിൽ നേടിയ 199/5 ആയിരുന്നു ഇതിനു മുമ്പത്തെ ഉയർന്ന ടോട്ടൽ . ഈ പരമ്പരയിൽ ഇന്ത്യക്കെതിരെ 13 ഇന്നിംഗ്സുകളിൽ ഇത് മൂന്നാം തവണ മാത്രമാണ് ദക്ഷിണാഫ്രിക്ക ഓൾ ഔട്ടാവാതിരുന്നത് .
sports,"ലിയോണൽ മെസിയെ കുറിച്ചുള്ള ആധിയിലാണ് അർജന്റീന ദേശീയ ടീം . സൂപ്പർ താരത്തിനേറ്റ ഹാംസ്ട്രിങ് ഇഞ്ചുറി കാര്യമാക്കാതെ ബാഴ്സലോണ തുടർച്ചയായി കളിപ്പിക്കുന്നതാണ് അർജന്റീന കോച്ച് ജോർജ് സാംപോളിയെ വിഷമിപ്പിക്കുന്നത് . ലോകകപ്പ് അടുത്തെത്തി നിൽക്കെ താരത്തിന് വിശ്രമം നൽകണമെന്നാണ് ദേശീയ അർജന്റീനയുടെ ആവശ്യം . പരുക്ക് കാരണം ഇറ്റലി , സ്പെയ്ൻ എന്നിവർക്കെതിരേ സൌഹൃദ മത്സരത്തിൽ മെസി കളിച്ചിരുന്നില്ല . പിന്നാലെ ലാ ലിഗയിൽ വലൻസിയക്കെതിരേ പകരക്കാരനായിട്ടാണ് കളിച്ചത് . യുവേഫ ചാംപ്യൻസ് ലീഗിൽ റോമയ്ക്കെതിരേ കളിച്ചെങ്കിലും കാര്യമായൊന്നും ചെയ്യാൻ കഴിഞ്ഞിരുന്നില്ല . ഇരുപാദങ്ങളിലും ഗോളൊന്നും നേടൻ മെസിക്ക് സാധിച്ചില്ല . രണ്ടാം പാദത്തിൽ തോറ്റതോടെ ബാഴ്സലോണയ്ക്ക് പുറത്തേക്കുള്ള വഴിയും തെളിഞ്ഞു . പരുക്ക് പൂർണമായും മാറിയിട്ടില്ലെന്ന് തെളിയിക്കുന്നതായിരുന്നു മെസിയുടെ പ്രകടനം ."
technology,"അവതരിപ്പിക്കുന്നതിനു മുമ്പ് തന്നെ ജനപ്രിയമായ ഫീച്ചറാണ് വാട്ട്സാപ്പിന്റെ അയച്ച സന്ദേശങ്ങൾ തിരിച്ചെടുക്കാനുള്ള ' ഡിലീറ്റ് ഫോർ എവരിവൺ ' ഫീച്ചർ . പിൻവലിച്ച വാട്സ്ആപ്പ് സന്ദേശങ്ങൾ ഇപ്പോഴും വായിക്കാൻ സാധിക്കുമെന്ന് സ്പാനിഷ് ആൻഡ്രോയ്ഡ് ബ്ലോഗായ ആൻഡ്രോയ്ഡ് ജെഫിന്റെ വെളിപ്പെടുത്തൽ . ആൻഡ്രോയ്ഡ് നോട്ടിഫിക്കേഷൻ ഹിസ്റ്ററി എന്ന ആപ്ലിക്കേഷൻ ഡൌൺലോഡ് ചെയ്യുന്നതിലൂടെ ഡിലീറ്റ് ചെയ്ത സന്ദേശങ്ങൾ കാണാൻ സാധിക്കുമെന്നാണ് വാദം . ആൻഡ്രോയ്ഡ് 7.0 ന്യൂഗട്ട് ഓഎസിലോ അതിന് മുകളിലുള്ള പതിപ്പുകളിലോ പ്രവർത്തിക്കുന്ന ഫോണുകളിൽ ഗൂഗിൾ പ്ലേസ്റ്റോറിൽ നിന്നും ' നോട്ടിഫിക്കേഷൻ ഹിസ്റ്ററി ' എളുപ്പത്തിൽ ഡൌൺലോഡ് ചെയ്യാമെന്നാണ് റിപ്പോർട്ട് പറയുന്നത് . സാധാരണനിലയിൽ അയക്കുന്ന സന്ദേശങ്ങൾ നോട്ടിഫിക്കേഷൻ രജിസ്റ്റർ സംവിധാനത്തിൽ ശേഖരിക്കപ്പെടുന്നുണ്ട് . ഇത്തരത്തിൽ ശേഖരിച്ച വച്ചിരിക്കുന്ന സന്ദേശങ്ങളാണ് പുതിയ ആപ്ലിക്കേഷന്റെ സഹായത്തോടെ തിരഞ്ഞെടുക്കാൻ സാധിക്കുമെന്നാണ് റിപ്പോർട്ട് . കൂടാതെ നോവാ ലോഞ്ചറിന്റെ പോലുള്ള തേഡ് പാർട്ടി ലോഞ്ചറുകൾ ഉപയോഗിച്ചും മറ്റ് ആപ്ലിക്കേഷനുകളുടെ സഹായമില്ലാതെ തന്നെ ഇതിലേക്കാളേറെ എളുപ്പത്തിൽ ഡിലീറ്റ് ചെയ്ത വാട്സ്ആപ്പ് സന്ദേശങ്ങൾ വായിക്കാൻ സാധിക്കുമെന്നാണ് ആൻഡ്രോയ്ഡ് ജെഫിന്റെ റിപ്പോർട്ടിൽ പറയുന്ന മറ്റൊരു വിവരം . മാത്രമല്ല , കുറച്ചധികസമയം ഹോം സ്ക്രീനിൽ ക്ലിക്ക് ചെയ്താൽ വരുന്ന വിഡ്ജറ്റ്സിലെ ആക്ടിവിറ്റി പരിശോധിക്കുന്നതിലൂടെയും എല്ലാ സന്ദേശങ്ങളും കാണാൻ സാധിക്കുമെന്നും റിപ്പോർട്ട് പറയുന്നു . അതേസമയം , ഇത്തരം വീണ്ടും വായിക്കാൻ സാധിക്കുന്ന ഡിലീറ്റ് സന്ദേശങ്ങളിൽ ചില പരിമിതികളുണ്ടാവുമെന്നും റിപ്പോർട്ടിൽ പറയുന്നുണ്ട് . വീഡിയോ സന്ദേശങ്ങളും ചിത്രസന്ദേശങ്ങളും ഉൾപ്പടെയുള്ള മൾടിമീഡിയ സന്ദേശങ്ങൾ ഇതുവഴി കാണാൻ സാധിക്കില്ല . ടെക്സ്റ്റ് സന്ദേശങ്ങൾ മാത്രമാണ് ഇത്തരത്തിൽ വായിക്കാൻ സാധിക്കുക . അതിൽ തന്നെ സന്ദേശങ്ങളിലെ നൂറ് അക്ഷരങ്ങൾ മാത്രമാണ് കാണാൻ കഴിയുക . മാത്രവുമല്ല , നോട്ടിഫിക്കേഷൻ ലഭിച്ച സന്ദേശങ്ങൾ മാത്രമാണ് കാണാൻ സാധിക്കുക . മാത്രവുമല്ല ആൻഡ്രോയ്ഡ് 7.0 ന്യൂഗട്ടിന് താഴെയുള്ള പതിപ്പുകളിൽ ഈ സൌകര്യം ലഭ്യമാവുകയുമില്ല ."
business,പുതിയ ഉപയോക്താക്കളെ ആകർഷിക്കാൻ അത്യാകർഷ ഓഫറുമായി ബിഎസ്എൻഎൽ . ഇന്ത്യൻ ടെലികോം വിപണിയിൽ എയർടെല്ലിൽ നിന്നും വോഡഫോണിൽ നിന്നും റിലയൻസ് ജിയോയിൽ നിന്നും കടുത്ത മത്സരം നേരിടുന്ന സാഹചര്യത്തിലാണ് ബിഎസ്എൻഎൽ 299 രൂപയുടെ പുതിയ പ്ലാൻ പുറത്തിറക്കിയിട്ടുള്ളത് . ബിഎസ്എൻഎല്ലിന്റെ പുതിയ ഉപയോക്താക്കൾക്ക് മാത്രം ലഭിക്കുന്ന ഈ ഓഫറിൽ അൺലിമിറ്റഡ് വോയ്സ് കോളിന് പുറമേ അൺലിമിറ്റഡ് എസ്എസ്എംസുകളും അൺലിമിറ്റഡ് ഡാറ്റയുമാണ് ഓഫറിന്റെ പ്രധാന പ്രത്യേകത . പോസ്റ്റ് പെയ്ഡ് ഉപയോക്താക്കളുടെ അടിത്തറ ഉയർത്തുന്നതിനാണ് ബിഎസ്എൻഎൽ പുതിയ പ്ലാൻ പുറത്തിറക്കിയിട്ടുള്ളത് . ഇന്ത്യൻ ടെലികോം വിപണിയിലെ എതിരാളികളിൽ നിന്ന് കൂടുതൽ ഉപയോക്താക്കളെ ആകർഷിക്കുന്നതിന് കൂടിയാണ് ബിഎസ്എൻഎല്ലിന്റെ നിർണായക നീക്കം . നിലവിൽ ഭാരതി എയർടെല്ലും 299 രൂപയുടെ പ്ലാൻ ഉപയോഗത്തിലുണ്ട് . വോഡഫോൺ പോസ്റ്റ് പെയ്ഡ് ഓഫറാ വോഡഫോൺ റെഡിലും 299 രൂപയുടെ പ്ലാൻ നൽകിവരുന്നുണ്ട് . 20 ജിബി ഡാറ്റയും എസ്എംഎസും അൺലിമിറ്റഡ് വോയ്സ് കോളിംഗും ഈ പ്ലാനിൽ ലഭിക്കും . ഓരോ മാസവും 100 എസ്എംഎസ് വീതവും ലഭിക്കും .
business,"രണ്ട് ദിവസം എടിഎമ്മുകൾ ഇല്ല . കൈയ്യിൽ ഇരിക്കുന്ന അഞ്ഞൂറും ആയിരവും മാറാൻ ഈ ദിവസം ബാങ്കും ഇല്ല . ചില്ലറയില്ലാത്തവർ ശരിക്കും എന്ത് ചെയ്യും ? കൃത്യമായ ബാങ്ക് അക്കൌണ്ടിലൂടെ കാര്യങ്ങൾ നടത്തുന്നവർക്ക് ഇതൊന്നും അത്ര വലിയ പ്രശ്നമാവില്ല . സാധനങ്ങൾ വേണമെങ്കിൽ എടിഎ കാർഡ് ഉപയോഗിച്ചോ , ക്രെഡിറ്റ് കാർഡ് ഉപയോഗിച്ചോ ഓൺലൈൻ പേയ്മെന്റ് വഴിയോ വാങ്ങാം . എന്നാൽ ഇത്തരം കാര്യങ്ങളുമായി ഒരു ബന്ധവും ഇല്ലാത്ത സാധാരണക്കാർ എന്ത് ചെയ്യും എന്ന ചോദ്യത്തിന് ഇപ്പോഴും കൃത്യമായ ഒരു ഉത്തരവും ഇല്ല . തെരുവ് വേശ്യകൾ മുതൽ കോർപ്പറേറ്റ് ബ്രോക്കർമാർ വരെ ഈ കുടുക്കിൽ പെട്ട് കിടക്കുകയാണ് . എന്താണ് അവരുടെ സ്ഥിതി ?"
entertainment,ജെറ്റ് എയർവേയ്സിന്റെ ഗ്രൌണ്ട് സ്റ്റാഫിനെതിരെ രൂക്ഷവിമർശനവുമായി നടൻ ദുൽഖർ സൽമാൻ . ജെറ്റ് എയർവേയ്സ് അധികൃതർ യാത്രക്കാർക്ക് അസ്വസ്ഥത ഉണ്ടാക്കുന്ന രീതിയിലാണ് പെരുമാറുന്നതെന്ന് ദുൽഖർ ട്വീറ്റ് ചെയ്തു . പല വിമാനത്താവളങ്ങളിലും കൌണ്ടറുകളിലും കവാടങ്ങളിലും തനിക്ക് മോശം അനുഭവം ഉണ്ടായിട്ടുണ്ടെന്നും ദുൽഖർ കൂട്ടിച്ചേർത്തു . വളരെ മോശമായും അപമാനിക്കുന്ന തരത്തിലുമാണ് ജെറ്റ് എയർവേയ്സ് ജീവനക്കാർ യാത്രക്കാരോട് പെരുമാറുന്നത് . അവരുടെ പെരുമാറ്റവും സംസാരവും യാത്രക്കാരെ വേദനിപ്പിക്കുന്നതാണ് . പ്രത്യേക അവകാശങ്ങൾ നേടാനോ ക്യൂ ഒഴിവാക്കാനോ ഞാൻ ശ്രമിച്ചിട്ടില്ല . ഞാൻ താര പരിവേഷത്തിൽ അഭിരമിക്കുന്ന ആളല്ല . ഇന്ന് എന്റെ കൺമുന്നിലാണ് ഒരു യാത്രക്കാരിയോട് അവർ മോശമായി പെരുമാറിയത് . മുൻപ് കുഞ്ഞുമായി പോകുമ്പോൾ എന്റെ കുടുംബത്തിനും ഇതേ അനുഭവം ഉണ്ടായിട്ടുണ്ടെന്നും ദുൽഖർ കൂട്ടിച്ചേർത്തു . ദുൽഖറിനെ അനുകൂലിച്ച് നിരവധി പേർ രം ഗത്തെത്തിയിട്ടുണ്ട് .
sports,പെൺകുഞ്ഞിന് ജന്മം നൽകിയ ശേഷം മേജർ ടെന്നിസ് ടൂർണമെന്റിലേക്ക് തിരിച്ചെത്തിയ സെറീന വില്യംസിന് ജയത്തുടക്കം . ഫ്രഞ്ച് ഓപ്പണിൽ ക്രിസ്റ്റിനാ പ്ലിസ്കോവയെ നേരിട്ട സെറ്റുകൾക്കാണ് തോൽപ്പിച്ചത് . സ്കോർ 7 - 6 6 - 4.2017 ഓസ്ട്രലിയൻ ഓപ്പൺ നേടിയ ശേഷം ആദ്യമായിട്ടാണ് സെറീന ഒരു ഗ്രാൻഡ് സ്ലാം ടൂർണമെന്റ് കളിക്കുന്നത് . പുതിയ ഔട്ട്ഫിറ്റുമായിട്ടാണ് സെറീന മത്സരത്തിനിറങ്ങിയത് . കറുത്ത നീളൻ ലെഗ്ഗിങ്സും കൈയുള്ള മേൽവസ്ത്രവുമായിരുന്നു സെറീനയുടെ വേഷം . ചുവന്ന അരപ്പട്ടയും ഇതിനോടൊപ്പമുണ്ടായിരുന്നു . നൈക്കാണ് സെറീനുടെ പുതിയ വേഷം ഡിസൈൻ ചെയ്തത് . ലോകത്തിന്റെ വിവിധ ഭാഗങ്ങളിൽ നിന്നുള്ള സെറീനയുടെ വേഷത്തെ പുകഴ്ത്തി രംഗത്തെത്തി . മുൻ എൻബിഎ ബാസ്ക്കറ്റ് ബോൾ ജേസൺ കോളിൻസ് സൂപ്പർഹീറോ എന്നാണ് സെറീനയെ വിശേഷിപ്പിച്ചത് .
business,"ആധാർ അടിസ്ഥാനമാക്കിയുള്ള പേയ്മെന്റ് സംവിധാനം പ്രചരിപ്പിക്കുന്നതിനായി വ്യാപാരികൾക്ക് ഇൻസന്റീവ് പ്രഖ്യാപിച്ച് യുഐഡിഎഐ . ഡിജിറ്റൽ പണമിടപാടിന് വേണ്ടി ബയോമെട്രിക് സംവിധാനം ഉപയോഗിക്കുന്നവർക്കാണ് ബിസിനസ് കറസ്പോണ്ടന്റുകൾക്ക് ബാങ്കുകൾ നൽകുന്ന കമ്മീഷന്റെ രൂപത്തിൽ ഇൻസെന്റീവ് നൽകുന്നത് . ആധാർ കാർഡ് അടിസ്ഥാനമാക്കിയുള്ള പണമിടപാട് നടത്തുന്ന വ്യാപാരികൾക്ക് ബിസിനസ് കറസ്പോണ്ടന്റുകളിൽ നിന്ന് കമ്മീഷൻ സ്വീകരിക്കാം . എന്നാൽ ബിസിനസ് കറസ്പോണ്ടന്റുകൾ ഇല്ലാത്ത സ്ഥലങ്ങളിൽ വ്യാപാരികളുടെ ആധാർ കാർഡുമായി ബന്ധിപ്പിച്ച ബാങ്ക് അക്കൌണ്ടിലേയ്ക്ക് ഇൻസെന്റീവ് ഇനത്തിൽ ലഭിയ്ക്കേണ്ട പണം നേരിട്ടെത്തും . ബയോമെട്രിക് സംവിധാനം ഉപയോഗിച്ച് വ്യാപാരികൾ പണമിടപാട് നടത്തുന്നത് പണം പിൻവലിക്കുന്നതിനും സാധനങ്ങൾ വാങ്ങുന്നതിന് ഉപയോക്താക്കൾക്ക് ബാങ്കുകൾ , എടിഎം , ബിസിനസ് കറസ്പോണ്ടന്റുകൾ എന്നിവരെ സമീപിക്കേണ്ടിവരുന്നില്ല . കാർഡ് , സ്മാർട്ട്ഫോൺ , ഇന്റർനെറ്റ് ബാങ്കിംഗ് എന്നിവ ഉപയോഗിച്ച് പണമിടപാട് നടത്താൻ അസൌകര്യമുള്ളവർക്ക് ഡിജിറ്റൽ പണമിടപാട് എളുപ്പമാക്കുന്നതിന് വേണ്ടിയാണ് യുഐഡിഎഐയുടെ ഭാഗത്തുനിന്നുള്ള ഈ നീക്കം . രാജ്യത്തെ ഒരു ലക്ഷത്തിലധികം ബിസിനസ് കറസ്പോണ്ടന്റുകളാണ് നിലവിൽ പലതരം സേവനങ്ങൾക്ക് പണം വിതരണം ചെയ്യുന്നതിനായി ആധാർ പേയ്മെന്റ് സംവിധാനം ഉപയോഗിക്കുന്നത് . നോട്ട് നിരോധനത്തിന് ശേഷം മൊബൈൽ വാലറ്റ് , റൂപേ കാർഡ് , എന്നിവ ഉപയോഗിച്ചുള്ള ഡിജിറ്റൽ പണമിടപാടുകൾ വർധിച്ചിരുന്നു . ആധാർ അധിഷ്ഠിത പണമിടപാടുകളിലും നോട്ട് നിരോധനത്തിന് ശേഷം 2.5 മടങ്ങ് വർധനവുണ്ടായിട്ടുണ്ട് ."
business,പുതിയ വ്യോമയാന നയത്തിനു കേന്ദ്ര മന്ത്രിസഭാ യോഗം അംഗീകാരം നല്കി . പുതിയ വിമാന സർവീസ് തുടങ്ങുന്നതിന് അഞ്ചു വർഷം ആഭ്യന്തര സർവീസ് നടത്തി പരിചയവും ഇരുപത് വിമാനങ്ങവേണമെന്ന ചട്ടം എടുത്തുകളയും . കേരള സർക്കാറിന്റ എയർലൈൻ പദ്ധതിയായ എയർ കേരളയ്ക്ക് ഏറെ ഗുണംചെയ്യുന്ന തീരുമാനമാണിത് . അഞ്ചു വർഷത്തെ പരിചയവും 20 വിമാനങ്ങളുമെന്ന നിയമം എയർകേരള പദ്ധതി അവസാനിച്ച മട്ടിലായിരുന്നു . ഇതിന് ഇളവുവേണമെന്നു സംസ്ഥാന സർക്കാർ കേന്ദ്രത്തോട് ആവശ്യപ്പെടുകയും ചെയ്തിരുന്നു . ഇതിനു പിന്നാലെയാണു വ്യോമയാന നയത്തിൽ കേന്ദ്രം ഇളവുകൾ പ്രഖ്യാപിച്ചിരിക്കുന്നത് . ഒരു മണിക്കൂർവരെയുള്ള വിമാനയാത്രയ്ക്ക് പരമാവധി അടിസ്ഥാന നിരക്ക് 2500 രൂപയും അര മണിക്കൂർവരെയുള്ള യാത്രയ്ക്ക് 1200 രൂപയുമാക്കി നിജപ്പെടുത്തും . അധിക ബാഗേജിന് ഈടാക്കുന്ന നിരക്ക് കുറയ്ക്കാൻ നയം നിർദ്ദേശിക്കുന്നു . റീഫണ്ട് കിട്ടാനുള്ള ചട്ടങ്ങൾ ലഘൂകരിക്കാനും പതിനഞ്ച് ദിവസത്തിനുള്ളിൽ റീഫണ്ട് തുക ലഭ്യമാക്കണമെന്നും നയം നിർദ്ദേശിക്കുന്നു .
business,"രാജ്യത്തെ ഏറ്റവും മികച്ച ഓൺലൈൻ ടാക്സി സേവനങ്ങളാണ് ഓലയും യൂബറും . കൊച്ചിയും തിരുവനന്തപുരം അടക്കം കേരളത്തിലും ഇപ്പോൾ ഇത്തരം ടാക്സി സേവനങ്ങൾ ലഭ്യമാണ് . സ്വകാര്യ ഓട്ടോ / ടാക്സി ഡ്രൈവർമാരുടെ തീവട്ടിക്കൊള്ളയിൽ നിന്ന് സാധാരണ യാത്രക്കാർക്ക് ആശ്വാസം നൽകുന്നതാണ് ഈ ഓൺലൈൻ ടാക്സികൾ . എന്നാൽ നിങ്ങൾക്ക് മറ്റൊരു സത്യം അറിയാമോ ? അതിലും ചില കളളത്തരങ്ങൾ നടക്കുന്നുണ്ട് . അത് കമ്പനി ചെയ്യുന്നതല്ല , ഡ്രൈവർമാർ ചെയ്യുന്നതാണ് . അത്യാവശ്യമായി ഒരു സ്ഥലത്ത് പോകാൻ നിങ്ങൾ ടാക്സി ബുക്ക് ചെയ്തു എന്ന് വിചാരിക്കുക . എന്നാൽ കുറച്ച് നേരത്തിന് ശേഷം ആ റൈഡ് ക്യാൻസൽ ചെയ്യാൻ ഡ്രൈവർ ആവശ്യപ്പെട്ടാൽ ഏതാണ്ട് ഉറപ്പിച്ചോളൂ . . . അതിൽ ഒരു ചെറിയ കളളത്തരം ഉണ്ട് . ഒല , യൂബർ ടാക്സി സർവ്വീസുകളിൽ മുമ്പ് ജോലി ചെയ്തിരുന്ന ഒരാൾ വെളിപ്പെടുത്തിയ കാര്യങ്ങൾ റെഡിഫ് പ്രസിദ്ധീകരിച്ചിട്ടുണ്ട് . എന്തൊക്കെയാണവ . . ."
sports,"ക്യാമ്പ് നൌവിൽ ആഞ്ഞടിച്ച കറ്റാലൻ തീരമാലയിൽ റയൽ മാഡ്രിഡ് തരിപ്പണം . ലോകം കാത്തിരുന്ന എൽ ക്ലാസിക്കോയിൽ ബാഴ്സലോണയുടെ ഓൾ റൌണ്ട് പ്രകടനത്തിന് മുന്നിൽ മറുപടികളില്ലാകെ റയൽ തോൽവി സമ്മതിച്ചു . ലൂയിസ് സുവാരസിൻറെ ഹാട്രിക് മികവിൽ ഒന്നിനെതിരെ അഞ്ച് ഗോളുകൾക്കാണ് മാഡ്രിഡിനെ സ്വന്തം മെെതാനത്ത് ബാഴ്സ കശാപ്പ് ചെയ്തത് . സുവാരസിനൊപ്പം ഫിലിപ്പെ കുടീഞ്ഞോയും കറ്റാലൻ ടീമിൻറെ ഗോൾപ്പട്ടികയിൽ ഇടം നേടിയപ്പോൾ റയലിൻറെ ആശ്വാസ ഗോൾ മാഴ്സലോ പേരിലെഴുതി . ക്രിസ്റ്റ്യാനോ റൊണാൾഡോയും ലിയോണൽ മെസിയും ഇല്ലാതെ ഏറെ കാലത്തിന് ശേഷം നടന്ന എൽ ക്ലാസിക്കോ പക്ഷേ വാശിക്ക് മാത്രം കുറവൊന്നും വരുത്തിയില്ല . തിരിച്ചടികൾ നിന്ന് കരകയറാൻ എൽ ക്ലാസിക്കോ വിജയം ലക്ഷ്യമിട്ടിറങ്ങിയ റയലിനെതിരെ കളിയുടെ തുടക്കം മുതൽ ബാഴ്സ ആക്രമണം അഴിച്ചു വിട്ടു . 11 - ാം മിനിറ്റിൽ തന്നെ ഫിലിപ്പെ കുടീഞ്ഞോയിലൂടെ കറ്റാലൻ ടീം മുന്നിലെത്തി . ജോർഡി ആൽബ ഇടത് വിംഗിലൂടെ നടത്തിയ മുന്നേറ്റമാണ് ആദ്യ ഗോളിന് വഴിയൊരുക്കിയത് . ഗോൾ ലെെനിന് അടുത്ത് വരെ പന്തുമായെത്തിയ ആൽബ റയൽ പ്രതിരോധത്തിൻറെ ക്ഷീണം മുതലാക്കി ബോക്സിന് മധ്യത്ത് നിന്ന് കുടീഞ്ഞോയക്ക് പന്ത് മറിച്ച് നൽകി . ആരും തടയാനില്ലാതിരുന്ന കുടീഞ്ഞോ അനായാസം വലകുലുക്കി . ഒരു ഗോൾ വഴങ്ങിയതിൻറെ ആഘാതം ഒന്ന് മാറും മുമ്പ് മാഡ്രിഡ് വലയിൽ അടുത്ത ഗോൾ എത്തി . ഇത്തവണ പെനാൽറ്റിയാണ് റാമോസിൻറെയും സംഘത്തിൻറെ പ്രതീക്ഷകളെ തകർത്തത് . ബോക്സിൽ സുവാരസിനെ റാഫേൽ വരേൻ ഫൌൾ ചെയ്തതിനാണ് റഫറി പെനാൽറ്റി അനുവദിച്ചത് . ഉറുഗ്വെയൻ താരം സുവാരസ് കോട്ടുവയെ നിസഹായനാക്കി പന്ത് വലയിലെത്തിച്ചു . എങ്ങനെയെങ്കിലും ഒരു ഗോൾ തിരിച്ചടിക്കാൻ റയൽ മുന്നേറ്റ നിര പണിപ്പെട്ടെങ്കിലും മൂർച്ച കുറഞ്ഞ ആക്രമണ നിരയുടെ നീക്കങ്ങളെല്ലാം ബാഴ്സ എളുപ്പത്തിൽ അവസാനിപ്പിച്ചു . രണ്ടാം പകുതിയിൽ വേറിട്ട റയൽ മാഡ്രിഡായിരുന്നു കളത്തിൽ . ഗോൾ നേടാൻ നിര നിരയായി റയൽ താരങ്ങൾ ബാഴ്സ ബോക്സിലേക്ക് ഇരച്ചെത്തി . 50 - ാം മിനിറ്റിൽ അതിൻറെ ഫലം ലഭിച്ചു . ഇസ്കോ നൽകിയ ക്രോസ് മാഴ്സലോയാണ് വലയിലെത്തിച്ചത് . തുടർന്നും ആക്രമണം നടത്തിയ റയൽ സമനിലയ്ക്ക് വേണ്ടി പൊരുതി . പക്ഷേ , കരീം ബെൻസേമ എന്ന മുന്നേറ്റ നിര താരം വരുത്തിയ പിഴവുകൾ അവരെ പിന്നോട്ടടിച്ചു . ഇതിനിടെ റയലിൻറെ ഗോൾ പിറക്കുമെന്ന് കരുതിയ ഘട്ടത്തിൽ ബാഴ്സ മൂന്നാം ഗോൾ സ്വന്തമാക്കി . സെർജിയോ റോബർട്ടോ നൽകിയ ക്രോസിൽ മിന്നൽ ഹെഡറിലൂടെ സുവാരസാണ് ഗോൾ നേടിയത് . ഇതോടെ റയലിൻറെ കാര്യത്തിൽ തീരുമാനമായി . വിധി കുറിക്കപ്പെട്ടതോടെ മെെതാനത്ത് റയൽ താരങ്ങൾ കാഴ്ചക്കാരായതോടെ ബാഴ്സ ഗോൾദാഹം മതിയാകാതെ ഇരമ്പിയെത്തി . 83 - ാം മിനിറ്റിൽ റയൽ നായകൻ സെർജിയോ റാമോസിൻറെ അമളി മുതലാക്കി സുവാരസ് എൽ ക്ലാസിക്കോ ഹാട്രിക്ക് ആഘോഷിച്ചു . വീണ റയലിനെ ന്യൂ ക്യാമ്പിൽ ശരിക്കും നാണം കെടുത്തുകയായിരുന്നു ബാഴ്സ . ഡെംബലേ ഇടത് വിംഗിൽ നിന്ന് നൽകിയ ക്രോസിൽ വിദാലും കൂടെ സ്കോർ ചെയ്തതോടെ മാഡ്രിഡുകാരുടെ അവസാന ശ്വാസവും നിലച്ചു . തുടർ തോൽവികൾക്ക് പിന്നാലെ എൽ ക്ലാസിക്കോയിലേറ്റ പതനം റയൽ പരിശീലകൻ ജൂലൻ ലെപ്റ്റഗ്യൂയിയുടെ ഭാവി അനിശ്ചിതത്വത്തിൽ ആക്കിയിട്ടുണ്ട് ."
sports,ചാമ്പ്യൻസ് ലീഗ് ഫുട്ബോളിൽ സ്പാനിഷ് ഫൈനൽ . രണ്ടാം സെമിയിൽ മാഞ്ചസ്റ്റർസിറ്റിയെ തോൽപിച്ച് റയൽ മാഡ്രിഡ് കലാശപ്പോരാട്ടത്തിന് അർഹത നേടി . ഫെർണാണ്ടോയുടെ സെൽഫ് ഗോളാണ് റയലിന് ജയം സമ്മാനിച്ചത് ആദ്യ പാദത്തിലെ ഗോൾരഹിത സമനിലക്ക് ശേഷം രണ്ടാം പാദ സെമിക്കിറങ്ങുമ്പോൾ ഫൈനൽബർത്തായിരുന്നു ഇരു ടീമിന്റെയും ലക്ഷ്യം . റയലിന് ആത്മവിശ്വാസം പകർന്ന് ക്രിസ്റ്റ്യാനോ റൊണാൾഡോ അന്തിമ ഇലവനിൽതിരിച്ചെത്തി . റയൽതുടക്കം മുതലേ ആക്രമിച്ച് മുന്നേറി . വിജയഗോൾവീണത് 20ആം മിനിറ്റിൽ . ഗോൾവീണതോടെ തിരിച്ചടിക്കാനുള്ള കഠിന ശ്രമത്തിലായിരുന്നു സിറ്റി . എന്നാൽ പലപ്പോഴും നിർഭാഗ്യം അവർക്ക് വിനയായി . ഒടുവിൽഫൈനൽ വിസിൽ മുഴങ്ങുമ്പോൾ അത് ലറ്റിക്കോ മാഡ്രിഡിന് പിന്നാലെ റയൽമാഡ്രിഡും ചാമ്പ്യൻസ് ലീഗ് ഫൈനലിൽ . മെയ് 28ന് മിലനാലാണ് കലാപ്പോരാട്ടം .
technology,ലോകത്ത് പാമ്പുകൾ കാണപ്പെടാത്ത രാജ്യമാണ് അയർലാൻറ് . ഈ യൂറോപ്യൻ നാടിൻറെ ഈ പ്രത്യേകതയ്ക്ക് പിന്നിൽ ഒരു ഐതിഹ്യം പ്രചരിച്ചിരുന്നു . അയർലാൻറിൻറെ ആരാധനമൂർത്തിയായ സെയ്ൻറ് പാട്രിക് പാമ്പുകളെ അയർലണ്ടിൽ നിന്ന് കുടിയിറക്കി സമുദ്രത്തിലേക്ക് പായിച്ചുവെന്നാണ് ഈ കഥ . അയർലാൻറിൻറെ പാരമ്പര്യവുമായി ചേർന്ന് നിൽക്കുന്ന ഈ കഥ എന്നാൽ സത്യമല്ലെന്നാണ് ഇപ്പോൾ ശാസ്ത്രലോകം കണ്ടെത്തിയിരിക്കുന്നത് . ഏകദേശം 100 ദശലക്ഷം വർഷങ്ങൾക്കു മുമ്പാണ് പാമ്പുകൾ ഭൂമിയിൽ പരിണാമത്തിലൂടെ ഉണ്ടായത് . ഗ്വോണ്ടാ ലാൻഡ് എന്ന ഒറ്റ വൻകരയായിരുന്നു ഭൂമിയിൽ ആ സമയത്ത് . ഈ സമയത്ത് അയർലണ്ട് ഈ കരയുടെ ഭാഗമായിരുന്നില്ല . ലക്ഷക്കണക്കിനു വർഷങ്ങൾക്കു ശേഷം സമുദ്രത്തിനടിയിൽ നിന്നാണ് അയർലണ്ട് ഉയർന്നു വന്നത് . അയർലണ്ട് രൂപപ്പെട്ടപ്പോൾ മഞ്ഞുമൂടിയ പ്രദേശമായിരുന്നു അത് . മഞ്ഞുപാളികൾ വഴി ബ്രിട്ടനുമായി അയർലണ്ട് ബന്ധപ്പെട്ടു കിടന്നിരുന്നുവെങ്കിലും മഞ്ഞ് പാമ്പിനെ അകറ്റി നിർത്തി . തുടർന്ന് 15000 വർഷങ്ങൾ പിന്നിട്ടാണ് അയർലണ്ടിൽ നിന്നും മഞ്ഞു പൂർണമായി ഇല്ലാതായത് . എന്നാൽ ആ രൂപപ്പെടലിനിടയിൽ ബ്രിട്ടനും അയർലൻഡിനുമിടയിലെ പന്ത്രണ്ട് മൈൽ ദൂരത്തിൽ സമുദ്രം രൂപപ്പെടുകയും ചെയ്തതോടെ പാമ്പുകൾക്ക് കടന്നുകയറാനുള്ള അവസരം നഷ്ടമാകുകയായിരുന്നു .
entertainment,"സിനിമാലോകത്ത് സ്ത്രീകൾ മാത്രമല്ല , പുരുഷന്മാരും ലൈംഗിക പീഡനത്തിന് ഇരകളാകുന്നുണ്ടെന്ന യാഥാർഥ്യത്തെ സാക്ഷ്യപ്പെടുത്തി നടി രാധിക ആപ്തെയും രംഗത്ത് . ലൈംഗിക പീഡനത്തിന് ഇരകളായ ഒരുപാട് പുരുഷ സഹതാങ്ങളെ എനിക്കറിയാം . ഭയം കാരണം അവരിൽ പലരും ഈ വിവരം പുറത്തു പറയാതിരിക്കുകയാണ്ഒരു അഭിമുഖത്തിൽ രാധിക പറഞ്ഞു . അടുക്കാനാവാത്ത ഒരു മായികവലയമുണ്ട് ബോളിവുഡിനെന്ന വിശ്വാസം നിലനിൽക്കുന്നതിനാൽ എല്ലാവരും ഒരുതരം ഭയത്തിലാണ് . അത് യാഥാർഥ്യമല്ല . അതൊരു ജോലിസ്ഥലം മാത്രമാണ് . ഇവിടെയും എല്ലാ തലത്തിലും തൊഴിൽ മര്യാദകൾ നടപ്പിലാക്കേണ്ടതുണ്ട് . ആളുകൾ തങ്ങൾ നേരിട്ട അനുഭവങ്ങൾ തുറന്നുപറഞ്ഞും കുറ്റക്കാരെ ചൂണ്ടിക്കാട്ടിയും മുന്നോട്ടുവന്നേ പറ്റൂ . നമ്മൾ പറയുന്നത് ആര് വിശ്വസിക്കും എന്നൊരു ആശങ്കയുണ്ട് എല്ലാവർക്കും . മറുഭാഗത്തുള്ളയാൾക്കാവട്ടെ ഒരുപാട് അധികാരങ്ങളുണ്ട് താനും . അതുകൊണ്ട് തന്നെ നമ്മുടെ പരാതികൾ ശ്രദ്ധിക്കപ്പെടാതെ പോകുമെന്നും കരിയർ നശിക്കുമെന്നും എല്ലാവരും ഭയക്കുന്നു . എന്നാൽ , കൂടുതൽ ആളുകൾ ശബ്ദമുയർത്തി മുന്നോട്ടു വരണം എന്നു തന്നെയാണ് എന്റെ അഭിപ്രായം . സ്വന്തം അധികാരം ഉപയോഗിച്ച് മറ്റുള്ളവരെ നശിപ്പിക്കുന്നവർ തുറന്നുകാട്ടപ്പെടുക തന്നെ വേണം . അതേസമയം സ്വന്തം കാര്യസാധ്യത്തിനുവേണ്ടി എന്തും ചെയ്യാൻ ഒരുക്കമായ ചിലരുമുണ്ട് . നിങ്ങൾ ചൂഷണം ചെയ്യപ്പെടുന്നുണ്ടോ എന്ന് തിരിച്ചറിയാനും നോ പറയാനും പഠിക്കേണ്ടതുണ്ട് . നിങ്ങൾക്ക് ഏതെങ്കിലും കാലം സ്വന്തം കഴിവിനനുസരിച്ചുള്ള അവസരങ്ങൾ ലഭിക്കുക തന്നെ ചെയ്യും . വീട്ടിൽ നിന്ന് ഓടിവരുന്നവരുണ്ട് . അവർക്ക് ആശ്രയിക്കാൻ മറ്റൊന്നുമില്ല . മെച്ചപ്പെട്ട ഒരു സംവിധാനവും നിയമങ്ങളും സുതാര്യതയുമെല്ലാം ഈ രംഗത്ത് ആവശ്യമുണ്ട്രാധിക പറഞ്ഞു ."
business,"2019 മാർച്ചോടെ രാജ്യത്തെ അൻപത് ശതമാനം എടിഎമ്മുകളും അടച്ചു പൂട്ടാൻ സാധ്യതയുണ്ടെന്ന് എടിഎം മേഖല കേന്ദ്രമാക്കി പ്രവർത്തിക്കുന്ന കോൺഫെഡറേഷൻ ഓഫ് എടിഎം ഇൻഡസ്ട്രി ( ക്യാറ്റ്മി ) യുടെ റിപ്പോർട്ട് . നിലവിൽ രാജ്യത്ത് 2,38,000 എടിഎമ്മുകളാണ് പ്രവർത്തിക്കുന്നതെന്നും ഇതിൽ 1,15,000 എടിഎമ്മുകളെങ്കിലും അടുത്ത വർഷം മാർച്ചോടെ അടച്ചു പൂട്ടപ്പെടാൻ സാധ്യതയുണ്ടെന്നുമാണ് റിപ്പോർട്ടിൽ പറയുന്നത് . എടിഎമ്മുകളുടെ വർധിച്ചു വരുന്ന പ്രവർത്തനചിലവാണ് ഇവ അടച്ചു പൂട്ടുന്നതിലേക്ക് നയിക്കുന്നതെന്ന് റിപ്പോർട്ട് ചൂണ്ടിക്കാട്ടുന്നു . നോട്ട് നിരോധനത്തിന് ശേഷം പുതിയ നോട്ടുകൾ എത്തിയതോടെ അതിന് അനുസരിച്ചുള്ള വലിയ മാറ്റങ്ങൾ എടിഎമ്മുകൾ നടത്തേണ്ടി വന്നു . സുരക്ഷാ ഭീഷണികൾ കണക്കിലെടുത്ത് എടിഎമ്മുകളുടെ സാങ്കേതിക സംവിധാനങ്ങളും തുടർച്ചയായി പരിഷ്കരിക്കേണ്ടി വന്നു ഇതെല്ലാം എടിഎം നടത്തിപ്പിൻറെ ചിലവ് വർധിപ്പിച്ചു . ഭൂരിപക്ഷം ബാങ്കുകളും എടിഎമ്മുകളുടെ പരിപാലനവും പണം നിറയ്ക്കലും അടക്കമുള്ള ചുമതലകൾ പുറം കരാർ നൽകിയിരിക്കുകയാണ് . എടിഎം പരിപാലനത്തിന് വേണ്ടിവരുന്ന ഈ അധികചിലവിൻറെ പങ്കു വഹിക്കാൻ ബാങ്കുകൾ തയ്യാറാവാത്ത പക്ഷം അടുത്ത വർഷം മാർച്ചോടെ രാജ്യത്തെ പകുതിയോളം എടിഎമ്മുകളും പൂട്ടാനാണ് സാധ്യതയെന്ന് റിപ്പോർട്ടിൽ പറയുന്നു . നോട്ട് നിരോധനത്തിന് ശേഷം പുതിയ നോട്ടുകൾ ലഭ്യമാക്കുന്ന തരത്തിൽ ക്യാഷ് ക്യാസറ്റ്സ് ഒരുക്കുന്നതിന് വേണ്ടി മാത്രം 3500 കോടി രൂപ എടിഎം സർവീസ് ഏജൻസികൾക്ക് ചിലവായെന്നാണ് റിപ്പോർട്ടിൽ പറയുന്നത് . നോട്ട് നിരോധനത്തിന് ശേഷമുള്ള ഒരു വർഷത്തിൽ കടുത്ത ജോലിഭാരമാണ് രാജ്യത്തെ എടിഎം സേവനദാതക്കാൾക്ക് നേരിടേണ്ടി വന്നത് . എന്നാൽ ചിലവിനൊത്തുള്ള വരുമാനം ഒരു ഘട്ടത്തിലും അവർക്ക് ലഭിച്ചില്ല . എടിഎം ഇൻറർചാർജ് അടക്കമുള്ളവ ഇപ്പോഴും പഴയ നിരക്കിൽ തുടരുകയാണ് . ബാങ്കുകളുമായി നാലും അഞ്ചും വർഷത്തെ കരാറുകളാണ് പല ഏജൻസികളും ഒപ്പു വച്ചരിക്കുന്നത് . കരാർ ഏറ്റെടുക്കുന്പോൾ ഉള്ള അവസ്ഥയല്ല ഇന്ന് ഈ മേഖലയിലുള്ളത് . പ്രവർത്തനചിലവ് കണ്ടെത്താൻ സാധിക്കാത്ത എടിഎമ്മുകളാവും ആദ്യഘട്ടത്തിൽ അടച്ചു പൂട്ടാൻ സാധ്യത . ഇത്തരം എടിഎമ്മുകൾ കൂടുതലായി ഉള്ളത് ഗ്രാമപ്രദേശങ്ങളിലാണ് . സ്വാഭാവികമായും ഗ്രാമീണജനതയാവും ഇതുമൂലമുള്ള പ്രതിസന്ധി ആദ്യം നേരിടുക . നോട്ട് നിരോധനത്തിന് ശേഷം എടിഎമ്മുകൾക്ക് മുൻപിലുള്ള നീണ്ട ക്യൂവിന് രാജ്യം വീണ്ടും കാത്തു നിൽക്കേണ്ടി വന്നേക്കാം എന്ന മുന്നറിയിപ്പും ക്യാറ്റ്മീയുടെ റിപ്പോർട്ടിലുണ്ട് ."
technology,"വീടുകളിൽ വീഡിയോ ചാറ്റിന് സഹായിക്കുന്ന ഉപകരണം ഫേസ് ബുക്കി ൻ്റെ പണിപ്പുരയിൽ . സാമൂഹിക മാധ്യമങ്ങളുടെ മുന്നിൽ നടക്കുന്ന ഫേസ് ബുക്കിൽ നിന്നുള്ള ആദ്യ പ്രധാന ഹാർഡ് വെയർ ഉൽപ്പന്നമായിരിക്കും ഇത് . ലാപ് മാതൃകയിലുള്ള ടച്ച് സ് ക്രീൻ ആണ് അണിയറിൽ ഒരുങ്ങുന്നതെന്നാണ് സൂചന . അടുത്ത എഫ് 8 കോൺഫറൻസിൽ പുതിയ ഉൽപ്പന്നത്തി ൻ്റെ പ്രഖ്യാപനം ഉണ്ടായേക്കും . വലിയ സ്ക്രീനും സ്മാർട് കാമറ സാങ്കേതിക വിദ്യയും വിദൂരസ്ഥലങ്ങളിൽ ഇരിക്കുന്നവർ ഒരേ മുറിയിൽ ഇരുന്ന് സംസാരിക്കുന്ന പ്രതീതി സൃഷ്ടിക്കും . ഫേസ്ബുക്ക് ഉപയോക്താക്കളെ കൂടുതൽ അടുപ്പിക്കാനുള്ള ചീഫ് എക്സിക്യുട്ടീവ് ഒാഫീസർ മാർക്ക് സുക്കർബർഗിൻ്റെ ദൌത്യത്തിൻറെ ഭാഗം കൂടിയായാണ് പുതിയ ഉപകരണം . ഇതിൻ്റെ ആദ്യമാതൃക വീടുകളിൽ പരീക്ഷിച്ചിട്ടുണ്ട് . ഗൂഗിൾ ഹോം , ആമസോൺ എക്കോ എന്നിവയുമായി മത്സരിക്കാൻ വേറിട്ടു നിൽക്കുന്ന സ്മാർട് സ്പീക്കറും സാമൂഹിക മാധ്യമ മേഖലയിലെ അതികായനായ ഫേസ്ബുക്ക് തയാറാക്കുന്നുണ്ട് . രണ്ട് ഉപകരണങ്ങൾക്കും ആവശ്യമായ സിറിസ് റ്റൈൽ വോയിസ് അസിസ് റ്റൻറ് സ് സൌകര്യം ഒരുക്കാനായി ആപ്പിളിലെ പരിചയ സമ്പന്നരുടെ സഹായവും തേടിയിട്ടുണ്ട് . ഫേസ് ബുക്കി ൻ്റെ ഹാർഡ് വെയർ മേഖലയിലെ അഭിലാഷത്തി ൻ്റെ പു തിയ ഘട്ടത്തെ പ്രതിനിധീകരിക്കുന്നതാണ് പുതിയ ഉപകരണങ്ങൾ . കഴിഞ്ഞ വർഷം 8 ലാബ് സംവിധാനം സ് ഥാപിച്ചതോടെ സ്വന്തം ഹാർഡ് വെയർ ഉപകരണങ്ങൾ വികസിപ്പിക്കാനും ഫേസ് ബുക്കിന് സഹായകമായി . വെർച്വൽ റിയാലിറ്റി ഹെഡ് സെറ്റ് തയാറാക്കാനുള്ള ലക്ഷ്യം അടുത്ത വർഷം നേടുമെന്നാണ് പ്രതീക്ഷ . മുൻ ഗൂഗിൾ എക് സിക്യുട്ടീവ് റെഗിന ദുഗ ൻ്റെ നേതൃത്വത്തിലാണ് 8 ലാബ് ഒരുക്കിയത് ."
sports,"ഇന്ത്യക്കെതിരായ ടെസ്റ്റ് , ഏകദിന , ട്വന്റി പരമ്പരയ്ക്ക് മുന്നോടിയായി ശ്രീലങ്കയ്ക്ക് പുതിയ നായകൻ . ദിനേശ് ചണ്ഡിമലിനെയാണ് ലങ്കയുടെ ടെസ്റ്റ് നായകനായി തെരഞ്ഞെടുത്തത് . ക്യാപ്റ്റൻ സ്ഥാനം രാജിവെച്ച എയ്ഞ്ചലോ മാത്യൂസിന് പകരമാണ് ചണ്ഡിമലിനെ ടെസ്റ്റ് ടീം നായകനായി തെരഞ്ഞെടുത്തത് . ഉപുൽ തരംഗയാണ് ഏകദിന , ട്വിന്റി മത്സരങ്ങളിൽ ലങ്കയെ നയിക്കുക . സിംബാബ്വെയ്ക്കെതിരായ ഏകദിന പരമ്പരയിലെ തോൽവിയെത്തുടർന്നാണ് എയ്ഞ്ചലോ മാത്യൂസ് മൂന്നു ഫോർമാറ്റിലെയും നായകസ്ഥാനം രാജിവെച്ചത് . സിംബാബ്വെയ്ക്കെതിരായ ഏകദിന പരമ്പരയിൽ 2 - 3നാണ് ലങ്ക തോറ്റത് . മോശം ഫോമിനെത്തുടർന്ന് ചണ്ഡിമലിനെ സിംബാബ്വെയ്ക്കെതിരായ ഏകദിന പരമ്പരയ്ക്കുള്ള ടീമിൽ ഉൾപ്പെടുത്തിയിരുന്നില്ല . 2014ലെ ടി20 ലോകകപ്പിന് മുമ്പ് ചണ്ഡിമലിനെ ട്വന്റി - 20 നായകനായി തെരഞ്ഞെടുത്തിരുന്നെങ്കിലും ടീം കോമ്പിനേഷൻ ശരിയാകാത്തതിനാൽ ലസിത് മലിംഗയാണ് ലങ്കയെ ടൂർണമെന്റിൽ നയിച്ചത് . മലിംഗയുടെ നേതൃത്വത്തിൽ ഇന്ത്യയെ കീഴടക്കി ലങ്ക കിരീടം നേടിയതോടെ പിന്നീട് കുറച്ചുകാലം മലിംഗ ലങ്കയെ നയിച്ചു . ഏകദിന , ട്വന്റി - 20 ടീമിൽ വൈസ് ക്യാപ്റ്റനായിരുന്നു ഇതുവരെ തരംഗ . ഇന്ത്യക്കെതിരായ ടെസ്റ്റ് , ഏകദിന , ട്വിന്റി - 20 പരമ്പരയാണ് ചണ്ഡിമലിനും തരംഗയ്ക്കും മുന്നിലെ ആദ്യ വെല്ലുവിളി ."
entertainment,ഇഷാനും ജാൻവിയും ഒന്നിക്കുന്ന ഹിന്ദി സിനിമ ധഡക് എന്ന സിനിമ റിലീസിന് ഒരുങ്ങുകയാണ് . സൂപ്പർഹിറ്റ് മറാത്തി ചിത്രമായ സൈറാത്തിന്റെ റീമേക്ക് ആണ് ഹിന്ദി സിനിമയായ ധഡാക്ക് . ചിത്രത്തിന്റെ റിലീസിനായി ആരാധകർ കാത്തിരിക്കുമ്പോൾ ചിത്രത്തിലെ നായകന്റെയും നായികയുടെയും പ്രണയവും ഡേറ്റിംഗുമെല്ലാം വാർത്തയാകുകയാണ് . എന്നാൽ ഇത് പബ്ലിക് സ്റ്റണ്ടാണെന്ന് സിനിമയുമായി അടുത്ത വൃത്തങ്ങൾ പറഞ്ഞതായി ഇന്ത്യ . ഡോട് കോം റിപ്പോർട്ട് ചെയ്യുന്നു . യുവതാരങ്ങളായ ഇഷാനും ജാൻവിയും ഒന്നിച്ച് അടുത്തിടെ ഇസ്താനാബുളിൽ ഷോപ്പിംഗ് നടത്തിയത് ഗോസിപ്പ് കോളങ്ങളിൽ വാർത്തയായിരിരുന്നു . ഇരുവരും ഒന്നിച്ച് അത്താഴവിരുന്നിന് പോകുന്നതും ഒരേ ജിമ്മിൽ പോകുന്നതും ഒക്കെ ഗോസിപ്പായി മാറിയിരുന്നു . ഇരുവരുടെയും കുടുംബങ്ങളിൽ നിന്ന് താക്കീത് ലഭിച്ചെന്നും സിനിമയിൽ ശ്രദ്ധ കേന്ദ്രീകരിക്കണമെന്നും നിർദ്ദേശമുണ്ടായതായും സിനിമാ മാധ്യമങ്ങൾ റിപ്പോർട്ട് ചെയ്തു . എന്നാൽ ഇതൊക്കെ സിനിമയുടെ പ്രചാരണത്തിനായി മുൻകൂട്ടി തീരുമാനിച്ച് നടത്തുന്ന പബ്ലിക് സ്റ്റണ്ടാണെന്നാണ് റിപ്പോർട്ട് . ബോളിവുഡിലെ പ്രണയകഥകളിൽ ആരാധകർക്കും സിനിമാ മാധ്യമങ്ങൾക്കും താൽപര്യമുണ്ടാകുമെന്ന് സിനിമയുടെ അണിയറപ്രവർത്തകർക്ക് അറിയാം . ഒരു ദുരന്ത പ്രണയകഥയാണ് സിനിമയിൽ പറയുന്നത് . യഥാർഥ ജീവിതത്തിൽ പ്രണയജോഡികളായി ഇഷാനും ജാൻവിയും അഭിനയിക്കുന്നത് സിനിമയോട് താൽപര്യം കൂട്ടാൻ വേണ്ടി മാത്രമാണ് - സിനിമയുടെ അണിയറപ്രവർത്തകരുമായി ബന്ധപ്പെട്ടവർ പറഞ്ഞതായി ഇന്ത്യ ഡോട് കോം റിപ്പോർട്ട് ചെയ്യുന്നു .
business,"രാജ്യാന്തര ക്രെഡിറ്റ് റേറ്റിങ് ഏജൻസിയായ മൂഡീസ് പോസിറ്റീവിൽ നിന്നും സുസ്ഥിരം എന്ന നിലയിലേക്കാണ് ഇന്ത്യയുടെ റേറ്റിങ് ഉയർത്തിയത് . ഇതിന് ആധാരമായി ചൂണ്ടിക്കാട്ടുന്നതാവട്ടെ ചരക്ക് സേവന നികുതി ഉൾപ്പെടെയുള്ള കേന്ദ്ര സർക്കാറിന്റെ സാമ്പത്തിക പരിഷ്കാരങ്ങളും . 13 വർഷങ്ങൾക്ക് ശേഷമാണ് മൂഡീസ് ഇന്ത്യയുടെ റേറ്റിങ് ഉയർത്തുന്നത് . നോട്ട് നിരോധനവും ജിഎസ്ടിയും കടുത്ത വിമർശനം ഏറ്റുവാങ്ങിക്കൊണ്ടിരിക്കുന്ന സാഹചര്യത്തിൽ കേന്ദ്ര സർക്കാറിന് ആശ്വാസമാണ് ഈ നേട്ടം . നേരത്തെ ഏറ്റവും അവസാനത്തെ റേറ്റിങ്ങായ ബിഎഎ3 വിഭാഗത്തിലായിരുന്നു നേരത്തെ ഇന്ത്യ . ഇവിടെ നിന്ന് ഒരു സ്ഥാനം മുകളിലേക്ക് ഉയർന്ന് ബിഎഎ 2ലാണ് ഇപ്പോൾ എത്തിയത് . ഇറ്റലി , ഫിലിപ്പൈൻസ് എന്നീ രാജ്യങ്ങളും ഇപ്പോൾ ഇന്ത്യക്കൊപ്പമാണ് . ചരക്ക് സേവന നികുതി നടപ്പാക്കിയത് രാജ്യത്ത് ഉത്പ്പാദനക്ഷമത കൂട്ടുവാൻ ഇടയാക്കുമെന്നാണ് മൂഡീസിന്റെ വിലയിരുത്തൽ . രാജ്യത്തെ ധനനയങ്ങളിലെ മാറ്റവും ബാങ്കുകളിലെ കിട്ടാക്കടം തിരിച്ചുപിടിക്കാനുള്ള നടപടികളും റേറ്റിങ് വർദ്ധിക്കാൻ ഇടയാക്കി ."
sports,"കേരള ബ്ലാസ്റ്റേഴ്സ് നിരയിൽ പ്രതിരോധതാരം അനസ് എടത്തൊടികയെ കളിപ്പിക്കാത്തതിൽ ആരാധകരുടെ ഭാഗത്ത് നിന്ന് പ്രതിഷേധം ഉയർന്നുക്കൊണ്ടിരിക്കുന്ന സമയമാണിത് . സോഷ്യൽ മീഡിയയിലൂടേയും മറ്റും നിരവധി ആരാധകർ ബ്ലാസ്റ്റേ്ഴ്സ് മാനേജ്മെൻറിനെ ഇങ്ങനെയൊരു ആവശ്യം ബോധ്യപ്പെടുത്താനുള്ള ശ്രമം നടത്തുന്നുണ്ട് . അവർക്കൊപ്പമാണ് ഇതിഹാസതാരം ഐ . എം വിജയനും . ഏഷ്യാനെറ്റ് ന്യൂസിനോട് വിജയനും തുറന്ന് പറഞ്ഞു ഇക്കാര്യം . വിജയൻറെ വാക്കുകൾ . . , അനസിനെപ്പോലെ ഒരു താരത്തെ പുറത്തിരുത്തിയാണ് കേരള ബ്ലാസ്റ്റേഴ്സ് കളിക്കുന്നത് . വിലക്കിന് ശേഷമുള്ള കഴിഞ്ഞ മൂന്ന മത്സരങ്ങളിലും അനസിന് കളിക്കാൻ കഴിഞ്ഞില്ല . അത് വലിയ ബുദ്ധിമുട്ടുണ്ടാക്കുന്നു . കാരണം ഇപ്പോഴത്തെ പ്രതിരോധം കരുത്ത് കാണിക്കുന്നില്ല . ബംഗളൂരുവിനെതിരേ വഴങ്ങിയ ഗോൾ , അനസൊക്കെ ഉണ്ടായിരുന്നെങ്കിൽ വഴങ്ങാതിരിക്കാമായിരുന്നു . അനസിനെ എനിക്കറിയാം . മുൻ സീസണുകളിൽ മികച്ച പ്രകടനം പുറത്തെടുത്ത താരമാണ് അനസ് . ഒരുപാട് പരിചയസമ്പത്തുള്ള താരം . ഇന്ത്യൻ ടീമിലും ഒരുപാട് തവണ പന്ത് തട്ടി . ദേശീയ ടീമിൽ സന്ദേശ് ജിങ്കാനും അനസും മികച്ച കൂട്ടുക്കെട്ടുണ്ടാക്കുന്നു . അങ്ങനെ ഒരു താരത്തെ തുടർച്ചയായി തഴയുന്നതിനോട് യോജിക്കാൻ കഴിയില്ലെന്നും മുൻ ഇന്ത്യൻ താരം പറഞ്ഞു . ഇതിനിടെ അനസ് ക്ലബ് വിടുമെന്ന റൂമറുകളും ശക്തമായി . വരുന്ന ട്രാൻസ്ഫർ വിൻഡോയിൽ തന്റെ മുൻ ക്ലബായ ജംഷഡ്പുർ എഫ്സിയിലേക്കോ അല്ലെങ്കിൽ എടികെയിലേക്കോ മാറിയേക്കുമെന്നാണ് കേൾവി . എടികെയുടെ ഇപ്പോഴത്തെ പരിശീലകൻ സ്റ്റീവ് കോപ്പലും അനസും ജംഷഡ്പുരിൽ ഒരുമിച്ചുണ്ടായിരുന്നുവെന്നതും കൂട്ടിവായിക്കാം ."
sports,ദേശീയ ഗെയിംസിൽ മികവ് തെളിയിച്ച കേരളത്തിന്റെ താരങ്ങൾക്ക് സംസ്ഥാന സർക്കാരിന്റെ അംഗീകാരം . 68 താരങ്ങൾക്ക് സർക്കാർ ജോലിക്കുളള നിയമന ഉത്തരവ് മുഖ്യമന്ത്രി കൈമാറി . വ്യക്തിഗത ഇനത്തിൽ മികച്ച പ്രകടനവും ടീം ഇനങ്ങളിൽ സ്വർണവും നേടിയവർക്കാണ് നിയമനം നൽകിയത് . വിവിധ വകുപ്പുകളിൽ സൂപ്പർ ന്യൂമററി തസ്തികകൾ സൃഷ്ടിച്ച് എൽ ഡി ക്ലർക്കായാണ് നിയമനം . ഗെയിംസിൽ വെങ്കലവും വെളളിയും നേടിയ 84 പേർക്ക് പൊതുമേഖല സ്ഥാപനങ്ങളിൽ ഉടൻ നിയമനം ൻതകുമെന്ന് മുഖ്യമന്ത്രി പിണറായി വിജയൻ പറഞ്ഞു . ർ കേരളത്തിന് വേണ്ടി മത്സരിച്ച നാല് അയൽസംസ്ഥാന താരങ്ങൾക്കും നിയമനം കിട്ടി . ഇതിൽ രണ്ടുപേർമാത്രമാണ് ചടങ്ങിനെത്തിയിരുന്നത് . ജന്മനാട്ടിൽ കിട്ടാത്ത അംഗീകാരം കേരളത്തിൽ നിന്ന് കിട്ടിയപ്പോൾ പറഞ്ഞറിയിക്കാനാവാത്ത സന്തോഷം . മുതിർന്ന കായിക താരങ്ങളും പരിശീലകരും ചടങ്ങിനെത്തി .
technology,"എൽ ജി യുടെ പുതിയ സ്മാർട്ട് ഫോൺ Q6 ആഗസ്റ്റ് 10ന് ഇന്ത്യൻ വിപണിയിൽ . G 6ന് ശേഷം എൽ ജി പുറത്തിറക്കുന്ന ആദ്യ ഫുൾ വിഷൻ ഡിസ്പ്ലേ ഫോൺ ആണിത് . Q 6 ആദ്യം വിപണിയിൽ ഇറങ്ങിയത് കഴിഞ്ഞ മാസം പോളണ്ടിലായിരുന്നു . ട്വിറ്ററിലൂടെ ഇന്ത്യയിൽ ഫോൺ അടുത്ത ആഴ്ച ഇറങ്ങുന്ന വിവരം എൽജി അറിയിച്ചത് . ഫോണിൻ്റെ ആകർഷണം വ്യക്തമാക്കുന്ന ടീസർ ചിത്രവും പോസ്റ്റ് ചെയ്തിട്ടുണ്ട് . ആമസോണിൽ മാത്രമായിരിക്കും ഫോൺ ലഭ്യമാവുക . ടീസറിൽ കാണിക്കുന്ന വില 1 - 990 ഇങ്ങനെയാണ് . വില കമ്പനി പുറത്തുവിട്ടിട്ടില്ലെങ്കിലും 17999 രൂപക്കും 19999നും ഇടയിൽ ആയിരിക്കുമെന്നാണ് അഭ്യൂഹങ്ങൾ . ഫുൾ വിഷൻ ഡിസ് പ്ലേയാണ് G6ൻ്റെ ഹൈലൈറ്റ് . 5 . 5 ഇഞ്ച് ഡിസ് പ്ലേയിലാണ് G6 വിപണിയിലെത്തുക . റൌഡ് ഡിസ് പ്ലേ കോർണറാണ് മറ്റൊരു പ്രത്യേകത . സ്നാപ്ഡ്രാകൺ 435 ആണ് ഫോണിൻ്റെ പ്രോസസർ . 13 മെഗാപിക്സൽ ബാക്ക് ക്യാമറ , 5എംപി ബാക്ക് ക്യാമറ , 3000mAh ബാറ്ററി , 4GB റാം എന്നിവയാണ് G6ൻ്റെ പ്രധാന ഫീച്ചറുകൾ ."
sports,"ഐഎസ്എൽ കിക്കോഫിന് ഒരു മാസം മാത്രം ബാക്കിയിരിക്കെ സെർബിയൻ മധ്യനിരയിലെ കരുത്തനെ കൂടാരത്തിലെത്തിച്ച് കേരളാ ബ്ലാസ്റ്റേഴ്സ് . സെർബിയൻ മധ്യനിരതാരം നിക്കോള കർമരേവിച്ചിനെയാണ് ബ്ലാസ്റ്റേഴ്സ് സ്വന്തമാക്കിയത് . ബ്ലാസ്റ്റേഴ്സ് ഈ സീസണിൽ സ്വന്തമാക്കുന്ന മൂന്നാമത്തെ സെർബിയൻ താരവും ഏഴാമത്തെ വിദേശതാരവുമാണ് നിക്കോള കർമരേവിച്ച് . പരമാവധി ഏഴ് വിദേശ താരങ്ങളെ മാത്രമെ ടീമുകൾക്ക് സ്വന്തമാക്കാനാവു . ബ്ലാസ്റ്റേഴ്സിന്റെ ഫേസ്ബുക് പേജിലൂടെയാണ് നിക്കോള കർമരേവിച്ചിനെ സ്വന്തമാക്കിയ വിവരം ക്ലബ്ബ് അധികൃതർ പുറത്തുവിട്ടത് . ഫറവോ ദ്വീപിലെ ക്ലബായ വെസ്റ്ററിൽ നിന്നാണ് കർമരേവിച്ച് ബ്ലാസ്റ്റേഴ്സിലെത്തുക . ഇരുപത്തിയാറുകരാനായ കർമരേവിച്ച് നേരത്തെ സെർബിയയിലേയും ഗ്രീസിലേയും സ്വീഡനിലേയും ക്ലബുകളിൽ കളിച്ചിട്ടുണ്ട് . സെർബിയയുടെ അണ്ടർ 19 - അണ്ടർ 21 ടീമുകളിലും കർമരേവിച്ച് കളിച്ചിട്ടുണ്ട് . സെർബിയൻ താരങ്ങളായ സ്ലവിസ സ്റ്റൊജനോവിച്ച് , നെമാൻജ പെസിച്ച് , സ്ലൊവേനിയൻ താരം മറ്റേജ് പോപ്ലാറ്റ്നിക്ക് , ഫ്രഞ്ച് താരം സിറിൽ കാലി , ഉഗാണ്ടൻ താരം കെസിറോൺ കിസീറ്റോ , ഘാന താരം കറേജ് പേക്കുസൻ എന്നിവരാണ് ഇപ്പോൾ ബ്ലാസ്റ്റേഴ്സിലുള്ള വിദേശ താരങ്ങൾ ."
entertainment,ക്യാംപസുകളെ ഇളക്കിമറിക്കാൻ മോഹൻലാൽ ചിത്രം വെളിപാടിൻറെ പുസ്തകത്തിലെ വീഡിയോ ഗാനം പുറത്തിറങ്ങി . നാടൻ ഈണത്തിലുള്ള എൻറമ്മേടെ ജിമിക്കി കമ്മൽ . . . എന്ന ഗാനമാണ് റിലീസായത് . മോഹൻലാലിനെ നായകനാക്കി ലാൽ ജോസ് സംവിധാനം ചെയ്യുന്ന ആദ്യ സിനിമയാണ് വെളിപാടിൻറെ പുസ്തകം . അങ്കമാലി ഡയറീസ് ഫെയിം ശരത് കുമാറും ജൂഡ് ആൻറണിയുമാണ് ഗാനരംഗത്തിൽ . ഗാനത്തിൻറെ ഓഡിയോ നേരത്തെ തന്നെ യൂടൂബിൽ ഹിറ്റായിരുന്നു . വിനീത് ശ്രീനിവാസനും രഞ്ജിത് ഉണ്ണിയും ചേർന്നാണ് ഗാനം ആലപിച്ചിരിക്കുന്നത് . അനൽ പനച്ചൂരാൻറെ രചനയ്ക്ക് ഷാൻ റഹ്മാനാണ് സംഗീതം . അങ്കമാലി ഡയറീസിലൂടെ ശ്രദ്ധ നേടിയ അന്ന രേഷ്മ രാജനാണ് ചിത്രത്തിലെ നായിക . ബെന്നി പി നായരമ്പലമാണ് രചന . ആൻറണി പെരുമ്പാവൂരാണ് വെളിപാടിൻറെ പുസ്തകം നിർമ്മിക്കുന്നത് . കുർത്തയണിഞ്ഞ് സഞ്ചിയും തൂക്കി മോഹൻലാൽ സെക്കിളിലെത്തുന്ന ടീസറിന് വലിയ സ്വീകാര്യത ലഭിച്ചിരുന്നു .
business,സൌദി അറേബ്യ കടുത്ത സാമ്പത്തിക പ്രതസന്ധിയിലേയ്ക്ക് നീങ്ങുമെന്ന തരത്തിലുള്ള റിപ്പോർട്ടുകൾ പുറത്ത് വരുന്നു . പെട്രോളിയം അസംസ്കൃത വസ്തുക്കളുടെ കയറ്റുമതിയിൽ നേരിട്ട തിരിച്ചടി സൌദി അറേബ്യയുടെ സാമ്പത്തിക അടിത്തറയിളക്കുമെന്നാണ് ചില മാധ്യമങ്ങൾ റിപ്പോർട്ട് ചെയ്യുന്നത് . കയറ്റുമതി ചെയ്യാൻ കഴിയാതെ കോടിക്കണക്കിന് രൂപയുടെ പെട്രോളിയം അസംസ്കൃത വസ്തുക്കളാണ് രാജ്യത്ത് കെട്ടിക്കിടക്കുന്നത് . ഇതുസംബന്ധിച്ച കണക്കുകളാണ് പുറത്ത് വരുന്നത് . എണ്ണവിലയെ പ്രധാനമായും ആശ്രയിക്കുന്ന സന്ബദ് വ്യവസ്ഥയാണ് സൌദി അറേബ്യയുടേത് . കാര്യമായ വിഭവങ്ങൾ ഇല്ലാത്തതിനാൽ തന്നെ മറ്റ് വരുമാന മാർഗങ്ങളും സൌദിയ്ക്ക് കുറവാണ് . നിലവിലെ സ്ഥിതി തുടർന്നാൽ സാമ്പത്തിക പ്രതിസന്ധി സൌദിയെ വലയ്ക്കുമെന്ന് ഉറപ്പാണ് . ഇത്തരമൊരു സാഹചര്യത്തിലേയ്ക്ക് രാജ്യം പോയാൽ അത് കടുത്ത സാമ്പത്തിക നിയന്ത്രങ്ങൾക്ക് വഴിതെളിയ്ക്കും . ഫലമെന്താ ലക്ഷക്കണക്കിന് വരുന്ന പ്രവാസികളുടെ ജീവിതം ദുരിതത്തിലാകും . പലർക്കും തൊഴിൽ നഷ്ടമാകും .
sports,"കേരളത്തിന് അനുവദിച്ച ഏകദിനം ഉൾപ്പെടെ ഇന്ത്യൻ വെസ്റ്റ് ഇൻഡീസ് പരമ്പരയുടെ വിശദാംശങ്ങൾ ബിസിസിഐ പുറത്തു വിട്ടു . രണ്ട് ടെസ്റ്റുകൾ , അഞ്ച് ഏകദിനങ്ങൾ , മൂന്ന് ട്വൻറി 20കൾ എന്നിവയടങ്ങിയ മത്സരക്രമമാണ് പ്രഖ്യാപിച്ചിരിക്കുന്നത് . ഒക്ടോബർ നാലിന് ആരംഭിച്ച് നവംബർ 11ന് അവസാനിക്കുന്ന തരത്തിലാണ് പരമ്പര . ആദ്യ അറിയിപ്പ് വന്നപ്പോൾ പരമ്പരയിലെ മൂന്നാം മത്സരമാണ് കേരളത്തിന് അനുവദിച്ചിരുന്നതെങ്കിലും ഇപ്പോൾ പ്രഖ്യാപിച്ച മത്സരക്രമ പ്രകാരം അഞ്ചാം ഏകദിനമാണ് തിരുവനന്തപുരത്തെ ഗ്രീൻഫീൽഡ് സ്റ്റേഡിയത്തിൽ അരങ്ങേറുക . ഇതോടെ പരമ്പരയിൽ രണ്ടു ടീമികളും മികച്ച പ്രകടനം കാഴ്ചവെച്ചാൽ വിജയിയെ തീരുമാനിക്കുന്ന വമ്പൻ പോരാട്ടമായി ഗ്രീൻഫീൽഡ് ഏകദിനം മാറും . നേരത്തെ , കൊച്ചിയിൽ മത്സരം സംഘടിപ്പിക്കാനായിരുന്നു കേരള ക്രിക്കറ്റ് അസോസിയേഷൻറെ തീരുമാനം . എന്നാൽ , ഫിഫ നിലവാരത്തിൽ കലൂർ ജവഹർലാൽ നെഹ്റു സ്റ്റേഡിയത്തിൽ നിർമിച്ച പുൽപ്രതലം കുത്തിപ്പൊളിച്ച് അവിടെ ക്രിക്കറ്റ് പിച്ച് ഒരുക്കുന്നതിനെതിരെ വ്യാപക പ്രതിഷേധങ്ങളാണ് കേരളത്തിലുണ്ടായത് . ഇതോടെ സർക്കാരിനും പ്രശ്നത്തിൽ ഇടപെടേണ്ടി വന്നു . തുടർന്ന് മത്സരം തിരുവനന്തപുരത്തെ കാര്യവട്ടം ഗ്രീൻഫീൽഡ് സ്റ്റേഡിയത്തിൽ നടത്താൻ തീരുമാനമാവുകയായിരുന്നു . മത്സരത്തിനുള്ള ഒരുക്കങ്ങൾ ഇതിനകം കേരള തലസ്ഥാനത്ത് തുടങ്ങി കഴിഞ്ഞിട്ടുണ്ട് . സ്പോർട്സ് ഹബ്ബിലെ പിച്ചിൻറെ നിർമാണം പൂർത്തിയായി കഴിഞ്ഞു . കഴിഞ്ഞ വർഷം നവംബറിൽ കാര്യവട്ടം സ്പോർട്സ് ഹബിൽ ആദ്യ രാജ്യാന്തര മത്സരം നടന്നിരുന്നു . കനത്ത മഴയിൽ മത്സരം ഉപേക്ഷിക്കേണ്ടി വരുമെന്ന ആശങ്കയുണ്ടായെങ്കിലും അന്ന് അൽപം നേരം മഴ മാറി നിന്നതോടെ അതിവേഗം സ്റ്റേഡിയം സജ്ജമാക്കി മത്സരം നടത്താൻ സാധിച്ചു . ഇതോടെ സ്റ്റേഡിയത്തെപ്പറ്റി മികച്ച അഭിപ്രായമാണ് ഇന്ത്യൻ നായകൻ വിരാട് കോലി അടക്കം പറഞ്ഞത് . ഇന്ത്യ വെസ്റ്റ്ഇൻഡീസ് പരമ്പരയിലെ മത്സരക്രമം ഇങ്ങനെ ഏകദിനങ്ങൾ ട്വൻറി 20"
business,"ഇന്ത്യൻ ഓഹരി വിപണിയിൽ വൻ കുതിപ്പ് . വെള്ളിയാഴ്ച വ്യാപാരം അവസാനിപ്പിക്കുമ്പോൾ മുംബൈ ഓഹരി സൂചികയായ സെൻസെക്സ് ചരിത്രത്തിലെ ഏറ്റവും വലിയ ഉയരത്തിലായിരുന്നു . 650 . 19 പോയിന്റിന്റെ നേട്ടത്തോടെ 22994.23ലാണ് കച്ചവടം അവസാനിപ്പിച്ചത് . ദേശീയ ഓഹരി സൂചികയായ നിഫ്റ്റിയിലും കുതിപ്പ് പ്രകടമായിരുന്നു . ഒറ്റ ദിവസം കൊണ്ട് 198.95 പോയിന്റിന്റെ നേട്ടമാണ് നിഫ്റ്റി നേടിയത് . പൊതുതിരഞ്ഞെടുപ്പിന്റെ അവസാനഘട്ടം തിങ്കളാഴ്ച പൂർത്തിയാകുന്നതോടെ എക്സിറ്റ് പോൾ ഫലങ്ങൾ പുറത്തുവരുമെന്ന തിരിച്ചറിവാണ് വിപണിയുടെ കുതിപ്പിനു പിന്നിലെന്നു വിദഗ്ധർ വിലയിരുത്തുന്നു . ഔദ്യോഗിക ഫലം മെയ് 16നാണ് പുറത്തുവരിക . ഗുജറാത്ത് മുഖ്യമന്ത്രി നരേന്ദ്ര മോദി പ്രധാനമന്ത്രിയാകുമെന്ന രീതിയിലുള്ള സൂചനകളാണ് വിപണിയെ ഉത്തേജിപ്പിക്കുന്നത് . ആദ്യമായാണ് സെൻസെക്സ് 23000 ഭേദിക്കുന്നത് . മോഡി ഭരണത്തിലെത്തിയാൽ നേട്ടമുണ്ടാകുമെന്ന് കരുതുന്ന നിർമാണമേഖലയാണ് വൻ ലാഭമുണ്ടാക്കിയത് . പുതിയ സർക്കാറിന്റെ സാമ്പത്തിക നയം അനുകൂലമാകുമെന്ന പ്രതീക്ഷയിൽ ബാങ്ക് ഓഹരികളിലേക്കും വൻതോതിൽ പണമൊഴുകുന്നുണ്ട് . ശതമാനക്കണക്ക് നോക്കുകയാണെങ്കിൽ എച്ച്ഡിഐഎൽ , ടോറന്റ് പവർ , യെസ് ബാങ്ക് , യൂനിടെക് , ഐഡിഎഫ്സി കമ്പനികളാണ് ഏറെ നേട്ടമുണ്ടാക്കിയത് . ആരോഗ്യമേഖലയുമായി ബന്ധപ്പെട്ട ഓഹരികളിലാണ് ചെറിയതോതിലെങ്കിലും ഇടവ് പ്രകടമായത് ."
business,"ഇന്നു മുതൽ ജി . എസ് . ടി പ്രാബല്യത്തിൽ വന്നതോടെ ഒരു കാർ സ്വന്തമാക്കുകയെന്ന സാധാരണക്കാരന്റെ ആഗ്രഹം സഫലമാകാൻ സാധ്യതയേറുന്നു . വിവിധ നികുതികൾ എടുത്തുകളഞ്ഞ് ജി . എസ് . ടി പ്രാബല്യത്തിൽ വന്നതോടെ 28 ശതമാനം ഏകീകൃത നികുതിയാണ് എല്ലാ കാറുകൾക്കുമുള്ളത് . സിയിൽ താഴെയുള്ള പെട്രോൾ കാറുകൾക്ക് ഒരു ശതമാനം സെസും 1500 സി . സിയിൽ താഴെയുള്ള ഡീസൽ കാറുകൾക്ക് മൂന്ന് ശതമാനം സെസും അധികമായി ഈടാക്കും . ലക്ഷ്വറി വാഹനങ്ങൾക്കും എസ് . യു . വികൾക്കും 15 ശതമാനം സെസ് ഈടാക്കും . ഹൈബ്രിഡ് വാഹനങ്ങൾക്കും 15 ശതമാനം തന്നെയാണ് സെസ് . ഇലക്ട്രിക് വാഹനങ്ങൾക്ക് 12 ശതമാനം ജി . എസ് . ടി മാത്രമായിരിക്കും ഈടാക്കുക . രാജ്യത്തെ ഏറ്റവും വലിയ കാർ നിർമ്മാതാക്കളായ മാരുതി സുസുക്കി മൂന്ന് ശതമാനത്തോളമാണ് വിവിധ മോഡലുകൾക്ക് വില കുറച്ചത് . ലക്ഷ്വറി കാറുകൾക്കും ഒൻപത് ശതമാനത്തോളം വില കുറച്ചിട്ടുണ്ട് . ലോകത്തെ തന്നെ ഏറ്റവും വലിയ കാർ വിപണിയായ ഇന്ത്യയിൽ വിൽപ്പന വൻതോതിൽ വർദ്ധിക്കാൻ ജി . എസ് . ടി കാരണമാകുമെന്നാണ് കരുതപ്പെടുന്നത് . എന്നാൽ ഹൈബ്രിഡ് കാറുകൾക്ക് 10 ശതമാനത്തോളം വില കൂടുകയും ചെയ്യും . രാജ്യത്തെ പകുതി കാറുകളും വിൽക്കുന്ന മാരുതി , ജി . എസ് . ടിയുടെ മുഴുവൻ ലാഭവും ഉപഭോക്താക്കൾക്ക് കൈമാറാനാണ് തീരുമാനിച്ചിരിക്കുന്നത് . വിവിധ സംസ്ഥാനങ്ങളിൽ ഇപ്പോൾ നിലനിൽക്കുന്ന മൂല്യ വർദ്ധിത നികുതിയുടെ ( വാറ്റ് ) നിരക്ക് അനുസരിച്ചായിരിക്കും വിലക്കുറവും വിപണിയിൽ ദൃശ്യമാവുക . മാരുതിയുടെ ബെസ്റ്റ് സെല്ലറായ ബലേനോയ്ക്ക് 6,600 രൂപ മുതൽ 13,100 രൂപ വരെ കുറവ് വരും . ബ്രെസയ്ക്ക് 10,400 രൂപ മുതൽ 14,700 രൂപ വരെ വില കുറയും . ചെറുകാറായ ആൾട്ടോ 800നും വില കുറയുമെന്ന് മാരുതി അറിയിച്ചിട്ടുണ്ട് . 2 , 300 രൂപ മുതൽ 5,400 രൂപ വരെയായിരിക്കും ആൾട്ടോ 800ന് വില കുറയുന്നത് . എസ് - ക്രോസിനാണ് ഏറ്റവും വലിയ വിലക്കുറവ് ലഭിക്കുന്നത് . 17 , 700 രൂപ മുതൽ 21,300 രൂപ വരെയായിരിക്കും എസ് ക്രോസിന് കുറയുന്നത് . അതേസമയം ഹൈബ്രിഡ് വാഹനങ്ങളുടെ നികുതി ഇളവ് എടുത്ത് കളഞ്ഞതിനാൽ സിയാസ് , എർട്ടിഗ എന്നിവയ്ക്ക് 10 ശതമാനത്തോളം വില കൂടുമെന്നും വാഹന വിപണന രംഗത്തുള്ളവർ പറയുന്നു . രാജ്യത്തെ രണ്ടാമത്തെ വലിയ കാർ നിർമ്മാതാക്കളായ ഹ്യൂണ്ടായും പുതിയ വിലപ്പട്ടിക ഉടൻ പുറത്തിറക്കുമെന്നാണ് പ്രതീക്ഷിക്കപ്പെടുന്നത് . മെർസിഡസ് ബെൻഡസും ടാറ്റാ ജാഗ്വാറുമൊക്കെ വില കുറയ്ക്കുമെന്ന് പ്രഖ്യാപിച്ചിട്ടുണ്ട് ."
sports,"നോർത്ത് ഈസ്റ്റ് കരുത്തിൽ ഐഎസ്എൽ കീഴടക്കാൻ കേരള ബ്ലാസ്റ്റേഴ്സ് . സൂപ്പർ മിഡ്ഫീൽഡർ അരാത്ത ഇസൂമി , വടക്കുകിഴക്കൻ താരങ്ങളായ ജാക്കിചന്ദ് സിങ് , മിലാൻ സിങ് എന്നിവർ താരലേലത്തിലൂടെ ബ്ലാസ്റ്റേഴ്സിലെത്തി . മലയാളികളായ പ്രതിരോധ താരം റിനോ ആൻറോ , മിഡ് ഫീൽഡർ അജിത് ശിവൻ എന്നിവരെയും ബ്ലാസ്റ്റേഴ്സ് സ്വന്തമാക്കി . താരലേലം പൂർത്തിയായതോടെ ഐഎസ്എല്ലിൻറെ അടുത്ത സീസണിൽ പന്തുതട്ടുന്ന ഇന്ത്യൻ താരങ്ങളുടെ പട്ടിക പൂർത്തിയായി . ബ്ലാസ്റ്റേഴ്സിനായി താരങ്ങളെ തിരഞ്ഞെടുക്കാനുള്ള ചുമതല വഹിച്ച മുൻ ഷില്ലോങ് ലജോങ് പരിശീലകൻ താങ്ബോയിയുടെ പരിചയമാണ് കൂടുതൽ വടക്കുകിഴക്കൻ താരങ്ങളെ ടീമിലെത്തിച്ചത് . മുംബൈ സിറ്റിയുടെ വിങറായിരുന്ന ജാക്കിചന്ദ് സിങിനെ സ്വന്തമാക്കാൻ 55 ലക്ഷം രൂപയാണ് ബ്ലാസ്റ്റേഴ്സ് ചിലവഴിച്ചത് . ഐഎസ്എല്ലിലെ വേഗമേറിയ താരങ്ങളിലൊരാളായ അരാത്ത ഇസൂമിയെ 40 ലക്ഷം രൂപയ്ക്ക് ടീം സ്വന്തമാക്കി . ഐഎസ്എല്ലിൽ കൊൽക്കത്തയുടെയും പുനെയുടെയും മിന്നും താരമായിരുന്നു ജപ്പാൻ വംശജനായ അരാത്ത ഇസൂമി . ഡൈനമോസിൻറെ മധ്യനിര താരമായിരുന്ന മിലാൻ സിങ് 45 ലക്ഷം രുപയ്ക്കാണ് ബ്ലാസ്റ്റേഴ്സിലെത്തിയത് . ഇവർക്കൊപ്പം മലയാളി താരം സികെ വിനീത് കൂടി ചേരുമ്പോൾ മൈതാനത്ത് ബ്ലാസ്റ്റേഴ്സിനറെ വേഗം കൂടും . ഐലീഗ് ക്ലബ്ബായ ഐസോളിന്റെ 20കാരനായ പ്രതിരോധ താരം ലാൽ തക്കീമ റിനോ ആൻറോയ്ക്കൊപ്പം ബ്ലാസ്റ്റേഴ്സിൻറെ പ്രതിരോധക്കോട്ട കെട്ടും . കഴിഞ്ഞ തവണ ബ്ലാസ്റ്റേഴ്സിൻറെ താരമായിരുന്നു റിനോയെ 63 ലക്ഷം രൂപയ്ക്കാണ് ടീം നിലനിർത്തിയത് . മുവാറ്റുപുഴ നിർമല കോളേജ് വിദ്യാർത്ഥിയായ മിഡ് ഫീൽഡർ അജിത് ശിവന് ലേലത്തിൽ ആറ് ലക്ഷം രൂപ ലഭിച്ചു . 37 ലക്ഷം ലഭിച്ച സുഭാശിഷ് റോയ് ചൌദരിയാണ് ബ്ലാസ്റ്റേഴ്സിൻറെ ഗോൾവല കാക്കുക . ഇവരുൾപ്പെടെ ആകെ 13 താരങ്ങൾ ഡ്രാഫ്റ്റിലൂടെ ബ്ലാസ്റ്റേഴ്സ് നിരയിലെത്തി . എന്നാൽ പ്രതിരോധതാരമായ അനസ് എടത്തൊടികയെ ബ്ലാസ്റ്റേഴ്സിന് സ്വന്തമാക്കാനായില്ല . അനസിനെ ഉയർന്ന തുകയായ 1.10 കോടി രൂപയ്ക്ക് പുതുമുഖ ക്ലബ്ബായ ജംഷഡ്പുർ എഫ്സി സ്സ്വന്തമാക്കി . അനസിനൊപ്പം അതേ മൂല്യമുണ്ടായിരുന്ന യുവതാരം യൂജിങ്സൻ ലിങ്ദോയെ അത്ലറ്റിക്കോ ഡി കൊൽക്കത്ത സ്വന്തമാക്കി . മലയാളി താരങ്ങളായ മുഹമ്മദ് റാഫിയെ 30 ലക്ഷത്തിന് ചെന്നൈ എഫ് സിയും സക്കീർ മുംണ്ടംപാറയെ 18 ലക്ഷത്തിന് മുംബൈ സിറ്റി എഫ്സിയും സ്വന്തമാക്കി . റിലയൻസ് ഫൌണ്ടേഷൻ യൂത്ത് സ്പോർട്സ് സംഘടിപ്പിച്ച കാമ്പസ് ഫുട്ബോൾ ചാമ്പ്യൻഷിപ്പിലെ മിന്നുന്ന പ്രകടനത്തോടെയാണ് യുവതാരം അജിത്ത് ശിവൻ ഐ . എസ് . എൽ ഡ്രാഫ്റ്റിലെത്തിയത് . മുന്നേറ്റ താരങ്ങളായ സികെ വിനീത് , കെ പ്രശാന്ത് എന്നിവരെയും പ്രതിരോധ താരം സന്തോഷ് ജിങ്കാനെയും ബ്ലാസ്റ്റേഴ്സ് മാനേജ്മെൻറ് നിലനിർത്തിയിരുന്നു . എന്നാൽ മധ്യനിര താരം മെഹ്താബ് ഹുസൈനെ ബ്ലാസ്റ്റേഴ്സ് താരലേലത്തിൽ കൈവിട്ടു . 13 മലയാളികൾ ഉൾപ്പെടെ 205 ഇന്ത്യൻ താരങ്ങളാണ് ഡ്രാഫ്റ്റിലുണ്ടായിരുന്നത് . മുൻ മാഞ്ചസ്റ്റർ യുണൈറ്റഡ് പരിശീലകൻ സർ അലക്സ് ഫെർഗൂസന്റെ അസിസ്റ്റന്റും യൂത്ത് ടീം പരിശീലകനുമായിരുന്ന രെനി മ്യൂലൻസ്റ്റീനാണ് ബ്ലാസ്റ്റേഴ്സിനെ പരിശീലിപ്പിക്കുന്നത് ."
sports,"ഏകദിന ക്രിക്കറ്റിൽ ആറു പന്തിൽ ആറു സിക്സറകളെന്ന ഹെർഷെൽ ഗിബ്സിന്റെ ലോക റെക്കോർഡ് കൈയകലത്തിൽ കൈവിട്ട് ന്യൂസിലൻഡിന്റെ ജിമ്മി നീഷാം . ശ്രീലങ്കക്കെതിരായ ആദ്യ ഏകദിനത്തിൽ തിസാര പെരേര എറിഞ്ഞ 49 - ാം ഓവറിലാണ് നീഷാം അഞ്ച് സിക്സറുകൾ പറത്തിയത് . 34 റൺസാണ് ഈ ഓവറിൽ നീഷാം അടിച്ചെടുത്തത് . ആദ്യ നാലു പന്തിൽ നാലു സിക്സറുകൾ പറത്തിയ നീഷാം നോബോളായ അടുത്ത പന്തിൽ രണ്ട് ബൈ റൺസ് ഓടിയെടുത്തു . ഫ്രീ ഹിറ്റ് ലഭിച്ച അഞ്ചാം പന്ത് വീണ്ടും സിക്സറിന് പറത്തി . അവസാന പന്തിൽ സിക്സറടിക്കാൻ ശ്രമിച്ചെങ്കിലും ഒരു റണ്ണെടുക്കാനെ കഴിഞ്ഞുള്ളു . അതുവരെ ഒമ്പതോവറിൽ 46 റൺസ് വഴങ്ങി രണ്ട് വിക്കറ്റെടുത്തിരുന്ന പെരേര പത്ത് ഓവർ പൂർത്തിയാക്കിയപ്പോൾ 80 റൺസ് വഴങ്ങി . ഏകദിന ക്രിക്കറ്റിൽ ഒരോവറിൽ ഏറ്റവും കൂടുതൽ വഴങ്ങിയ മൂന്നാമത്തെ ബൌളറെന്ന നാണക്കേടും ഇതോടെ തിസാര പേരേരയുടെ പേരിലായി . നെതർലൻഡ്സിനെതിരായ ഏകദിനത്തിൽ ദക്ഷിണാഫ്രിക്കയുടെ ഹെർഷെൽ ഗിബ്സ് ആറു പന്തിൽ ആറ് സിക്സറുകൾ പറത്തിയതാണ് ഏകദിനങ്ങളിൽ ഏറ്റവും കൂടുതൽ റൺസ് പിറന്ന ഓവർ . തിസാര പെരേരക്കെതിരെ തന്നെ ദക്ഷിണാഫ്രിക്കയുടെ എബി ഡിവില്ലിയേഴ്സ് 35 റൺസടിച്ചതാണ് രണ്ടാമത്തെ മോശം ഓവർ . ഇപ്പോഴിതാ തിസാര പെരേര തന്നെ 34 റൺസ് വഴങ്ങി വീണ്ടും നാണംകെട്ടു . മത്സരത്തിൽ ആദ്യം ബാറ്റ് ചെയ്ത കീവീസ് മാർട്ടിൻ ഗപ്ടിലിന്റെ ( 138 ) , സെഞ്ചുറിയുടെയും റോസ് ടെയ്ലർ ( 54 ) , കെയ്ൻ വില്യാംസൺ ( 76 ) എന്നിവരുടെ അർധസെഞ്ചുറികളുടെയും മികവിൽ 50 ഓവറിൽ ഏഴ് വിക്കറ്റ് നഷ്ടത്തിൽ 371 റൺസടിച്ചപ്പോൾ ശ്രീലങ്ക 49 ഓവറിൽ 326 റൺസിന് ഓൾ ഔട്ടായി . കീവീസിനായി നീഷാം 13 പന്തിൽ 47 റൺസുമായി പുറത്താകാതെ നിന്നു ."
entertainment,മഞ്ജു വാര്യർ എന്തുകൊണ്ടാണ് ഒന്നും പറയാത്തത് ? ദിലീപിനെ അമ്മയിലേക്ക് തിരിച്ചെടുക്കാനുള്ള തീരുമാനം ഉയർത്തിയ കോലാഹലവും വിവാദവും സിനിമാമേഖലയിൽ നിന്ന് പൊതുസമൂഹത്തിലെത്തി ഇപ്പോഴും നിലയ്ക്കാത്ത ചർച്ചകൾ മുന്നോട്ടുകൊണ്ടുപോവുമ്പോൾ ഒരുപാട് പേർ ചോദിക്കുന്ന ചോദ്യമാണിത് . മഞ്ജുവാര്യരുടെ ദുരൂഹമായ മലക്കം മറിച്ചിൽ എന്തുകൊണ്ട് ആരും കാണുന്നില്ല എന്ന് ബിജെപി സംസ്ഥാന ജനറൽ സെക്രട്ടറി കെ . സുരേന്ദ്രൻ ചോദിക്കുന്നു . ദിലീപിനെ അമ്മയിൽ തിരിച്ചെടുക്കുന്നതിന് മോഹൻലാൽ മാത്രമാണോ ഉത്തരവാദി . മമ്മൂട്ടി തീരുമാനത്തെ എതിർത്തിരുന്നുവോ ? തുടങ്ങിയ ചോദ്യങ്ങളും സുരേന്ദ്രൻ തൻറേ ഫേസ്ബുക്കിലൂടെ കുറിച്ചു . ഫേസ്ബുക്ക് പോസ്റ്റ് വായിക്കാം മോഹൻലാൽ ഉൾപ്പെടെ ഒരു സിനിമാതാരത്തോടും ആരാധനയില്ല . എന്നാൽ ഇപ്പോൾ മോഹൻലാലിനെതിരെ നടക്കുന്ന അതിരുകവിഞ്ഞ ആക്രമണവും കോലം കത്തിക്കലുമെല്ലാം സ്ത്രീപക്ഷനിലപാട് ഉയർത്തിപ്പിടിക്കുന്നതിനുവേണ്ടിയോ ഇരയോടൊപ്പം നിൽക്കാനോ ഒന്നുമല്ല . നടക്കുന്നത് കൃത്യമായ ദുരുദ്ദേശത്തോടെയുള്ള ഒറ്റതിരിഞ്ഞുള്ള ആക്രമണമാണ് . ദിലീപിനെ അമ്മയിൽ തിരിച്ചെടുക്കുന്നതിന് മോഹൻലാൽ മാത്രമാണോ ഉത്തരവാദി . മമ്മൂട്ടി തീരുമാനത്തെ എതിർത്തിരുന്നുവോ ? എന്തേ പ്രതിഷേധക്കാർ മമ്മൂട്ടിയെ വെറുതെ വിടുന്നു ? മൂകേഷും ഗണേഷ് കുമാറും എങ്ങനെ ഹരിശ്ചന്ദ്രൻമാരായി ? സിദ്ദിഖും ജഗദീഷും എന്തുകൊണ്ട് ആക്രമിക്കപ്പെടുന്നില്ല ? അതൊക്കെ വിടാം നടിയെ ആക്രമിച്ച കേസ്സിൻറെ ഏറ്റവും വലിയ സാമൂഹ്യഗുണഭോക്താവായി മാറിയ മഞ്ജുവാര്യരുടെ ദുരൂഹമായ മലക്കം മറിച്ചിൽ എന്തുകൊണ്ട് സദാചാരവിജൃംഭിത പ്രതിഷേധക്കാർ കാണുന്നില്ല ? ആരാണ് നവമാധ്യമങ്ങളിലും തെരുവിലും ഈ നാടകങ്ങൾക്ക് നേതൃത്വം നൽകുന്നതെന്ന് സൂക്ഷ്മമായി വിലയിരുത്തിയാൽ വസ്തുത ബോധ്യപ്പെടും . ഇതിൻറെ പിന്നിൽ വെറും രാഷ്ട്രീയം മാത്രമല്ലെന്ന് ബോധ്യപ്പെടാൻ പാഴൂർ പടിപ്പുര വരെയൊന്നും പോകേണ്ടതില്ല . മോഹൻലാലിനെ ഒളിഞ്ഞും തെളിഞ്ഞും ഈ ശക്തികൾ ആക്രമിക്കാൻ തുടങ്ങിയിട്ട് കാലം കുറച്ചായി . പ്രതിഷേധം അതിരുവിട്ടാൽ മറിച്ചും പ്രതികരണങ്ങളുണ്ടാവും .
sports,"ഇംഗ്ലണ്ടുമായുള്ള രണ്ടാം ഏകദിനത്തിൽ 86 റൺസിന് ഇന്ത്യ തോറ്റതിൽ ഇന്ത്യൻ താരം മഹേന്ദ്ര സിങ് ധോണിയുടെ പങ്കാണ് സോഷ്യൽ മീഡിയയിലെ ചർച്ച . ഇന്നലെ തന്നെ ധോണിയെ ലോർഡ്സിലെ ഇന്ത്യൻ ആരാധകർ കൂവിവിളിച്ചു . 57 ബോളിൽ നിന്ന് 38 റൺസെടുത്ത താരത്തിൻറെ ബാറ്റിങ് പ്രകടനത്തെ കളിയാക്കിയാണ് ഇന്ത്യൻ ആരാധകർ താരത്തെ കൂവിയത് . ഇന്ത്യൻ ഏകദിന ക്രിക്കറ്റ് ചരിത്രത്തിൽ 10000 റൺസ് ക്ലബ്ബിൽ ഇടം നേടുന്ന നാലാം ബാറ്റ്സ്മാൻ എന്ന നേട്ടം കരസ്ഥമാക്കിയിട്ടും ധോണിയെ കൂവിയത് ചില ആരാധകരെ ചൊടിപ്പിച്ചിട്ടുണ്ട് . ഏഴ് വിക്കറ്റ് നഷ്ടത്തിൽ 322 റൺസെടുത്ത ഇംഗ്ലണ്ടിനെതിരേ നിശ്ചിത ഓവറിൽ ഇന്ത്യയ്ക്ക് 236 റൺസെടുക്കാൻ മാത്രമാണ് സാധിച്ചത് . ലോക ക്രിക്കറ്റിലെ മുൻനിര ബാറ്റ്സ്മാൻമരുണ്ടായിട്ടും ഇന്ത്യയുടെ പരാജയത്തെ തടയാൻ സാധിച്ചിരുന്നില്ല . അതേസമയം , ധോണിയെ വിമർശിക്കുന്നവർക്കെതിരേ കോലി രംഗത്തെത്തി . അദ്ദേഹം ഒരു മത്സരത്തിൽ മികവിലേക്കുയരാതിരുന്നാൽ വൻ വിമർശനം ഉന്നയിക്കും . കളിക്കാരുടെ മികവ് എപ്പോഴും നമ്മൾ അംഗീകരിക്കണമെന്നും ചില സമയത്ത് അവർക്കതിന് സാധിച്ചില്ലെങ്കിൽ ഇങ്ങനെ കൂവി വിളിക്കുകയല്ല വേണ്ടതെന്നും കോലി മത്സര ശേഷം തുറന്നടിച്ചു ."
entertainment,"വിനയ് ഫോർട്ട് കേന്ദ്രകഥാപാത്രത്തെ അവതരിപ്പിച്ച ഗോഡ്സെ തീയേറ്ററുകളിലേക്ക് . ആദ്യമധ്യാന്തത്തിനു ശേഷം ഷെറി തിരക്കഥയെഴുതി ഷൈജു ഗോവിന്ദനുമായി ചേർന്ന് സംവിധാനം ചെയ്ത ഗോഡ്സെ ജനുവരി ഏഴിന് തീയേറ്ററിലെത്തും . കേരള അന്താരാഷ്ട്ര ചലച്ചിത്രോത്സവത്തിൽ ശ്രദ്ധ നേടിയ ശേഷമാണ് ഗോഡ്സെ തീയേറ്ററുകളിലേക്ക് എത്തുന്നത് . അറുപതോളം തിയറ്ററുകളിലാണ് ചിത്രം പ്രദർശനത്തിന് എത്തുന്നത് . ഗാന്ധിയൻ കഥാപാത്രമായാണ് വിനയ് ഫോർട് സിനിമയിൽ അഭിനയിക്കുന്നത് . ആകാശവാണിയിലെ ഗാന്ധിമാർഗം എന്ന പ്രോഗ്രാമിന്റെ അവതാരകനാണ് ഹരിശ്ചന്ദ്രൻ . ഗാന്ധിജിയുടെ ആദർശങ്ങളിലും ജീവിതത്തിലും ആകൃഷ്ടനാകുന്ന കഥാപാത്രമാണ് ഹരിശ്ചന്ദ്രൻ . മൈഥിലി , ജോയ് മാത്യു , മാമുക്കോയ , ഇന്ദ്രൻസ് , സന്തോഷ് കീഴാറ്റൂർ തുടങ്ങിയ പ്രമുഖ താരങ്ങളും സിനിമയിൽ വേഷമിടുന്നു . ഫോട്ടോ ഗ്യാലറി കാണാൻ ക്ലിക്ക് ചെയ്യുക"
entertainment,"ഓസ്കർ ജേതാവായ നടനും നിർമ്മാതാവുമായ മോർഗൻ ഫ്രീമാനെതിരേ ലൈംഗികാരോപണവുമായി എട്ട് വനിതകൾ . ഫ്രീമാൻറെ നിർമ്മാണക്കമ്പനിയായ റിവലേഷൻസ് എൻറർടെയ്ൻമെൻറിലെ സഹപ്രവർത്തകർ അടക്കമുള്ള സിനിമാപ്രവർത്തകരും മാധ്യമപ്രവർത്തകരുമാണ് ആരോപണവുമായി രംഗത്തെത്തിയിരിക്കുന്നത് . സിഎൻഎൻ ആണ് ഇത് സംബന്ധിച്ച വാർത്ത പുറത്തുവിട്ടത് . ഫ്രീമാൻ അഭിനയിച്ച ഗോയിംഗ് ഇൻ സ്റ്റൈൽ എന്ന ചിത്രത്തിൽ പ്രൊഡക്ഷൻ അസിസ്റ്റൻറായി ജോലി ചെയ്ത യുവതി ആരോപിച്ചിരിക്കുന്നത് മാസങ്ങളുടെ ദുരനുഭവം തനിക്കുണ്ടായെന്നാണ് . പലപ്പൊഴും ഫ്രീമാൻ തൻറെ ശരീരത്തിൽ തെറ്റായ രീതിയിൽ സ്പർശിച്ചെന്നും ശരീരഘടനയെക്കുറിച്ചും വസ്ത്രധാരണത്തെക്കുറിച്ചും കമൻറുകൾ പറയാറുണ്ടായിരുന്നുവെന്നും അവർ പറയുന്നു . 2012ൽ പുറത്തെത്തിയ നൌ യു സീ മീ എന്ന ചിത്രത്തിൻറെ പ്രൊഡക്ഷനിൽ ജോലി ചെയ്ത യുവതിയാണ് ആരോപണമുയർത്തിയ മറ്റൊരാൾ . തന്നോടും തൻറെ അസിസ്റ്റൻറിനോടും ഏറെ മോശമായാണ് ഫ്രീമാൻ പെരുമാറിയതെന്ന് പറയുന്നു അവർ . ഫ്രീമാൻ സെറ്റിൽ വരുന്ന ദിവസങ്ങളിൽ ശരീരഭാഗങ്ങൾ പൂർണമായും മൂടുന്ന വസ്ത്രങ്ങൾ മാത്രമേ പിന്നീട് ധരിക്കുകയുള്ളായിരുന്നുവെന്നും . അന്വേഷണത്തിൻറെ ഭാഗമായി ചലച്ചിത്രപ്രവർത്തകരും മാധ്യമപ്രവർത്തകരുമുൾപ്പെടെ പതിനാറ് പേരോടാണ് ഫ്രീമാനെതിരായ ആരോപണം സംബന്ധിച്ച് സിഎൻഎൻ ആശയവിനിമയം നടത്തിയത് . അവരിൽ എട്ടുപേർ വിഖ്യാതനടനിൽ നിന്നും തങ്ങൾക്ക് ദുരനുഭവം ഉണ്ടായതായി പറഞ്ഞു . എന്നാൽ ഇതുസംബന്ധിച്ച വാർത്ത പുറത്തുവന്നതോടെ മോർഗൻ ഫ്രീമാൻ മാപ്പ് പറഞ്ഞ് വാർത്താക്കുറിപ്പ് ഇറക്കി . "" എന്നെ അറിയുന്നവർക്കും ഒപ്പം ജോലി ചെയ്തിട്ടുള്ളവർക്കുമറിയാം , ഒരാളെയും മനപ്പൂർവ്വം അസ്വസ്ഥമാക്കുന്ന ഒരു പെരുമാറ്റം എൻറെ ഭാഗത്തുനിന്ന് ഉണ്ടാവില്ലെന്ന് . ബോധപൂർവ്വമല്ലാതെ ആർക്കെങ്കിലും അത്തരത്തിൽ വിഷമമുണ്ടാക്കിയിട്ടുണ്ടെങ്കിൽ ഖേദിക്കുന്നു "" , ഫ്രീമാൻ പറയുന്നു ."
entertainment,ഡ്രൈവർ രാജൻ രാജുവിനൊപ്പം പത്താം ക്ലാസ് മുതൽ ഒരുമിച്ചുള്ളതാണ് . പ്രമോദ് അതിനും മുമ്പ് തന്നെ പൃഥ്വിരാജിനൊപ്പമുണ്ട് . പ്രൊഡക്ഷൻ കൺട്രോളറായിരുന്ന സിദ്ധു പണക്കലിൻറെ മരുമകൻ കൂടിയാണ് പ്രമോദ് . പൃഥ്വിരാജിൻറെ കുട്ടിക്കാലം മുതൽ തന്നെ സുകുമാരരൻ ഫിലിം ഹൌസിന്റെ ഭാഗമായിരുന്നു സിദ്ധുവും കുടുംബവും . വർഷങ്ങൾക്കിപ്പുറം സ്വന്തമായി നിർമാണ സംരംഭം ആരംഭിക്കുമ്പോൾ ഈ രണ്ടുപേർ ചേർന്നാണ് ഭദ്രദീപം കൊളുത്തിയത് . തൻറെ വഴികളിലെല്ലാം കൂടെ നിർത്തിയ ഇരുവരും പുതിയ സംരംഭത്തിനും കൂട്ടിനുണ്ട് . രാജുവിൻറെ സ്വന്തം പടത്തിന് വിളക്ക് കൊളുത്താൻ അവരല്ലാതെ മറ്റാര് എന്നാണ് സിനിമ മേഖലയിലെ അടക്കം പറച്ചിൽ . സയൻസ് ഫിക്ഷൻ സ്വഭാവമുള്ള ചിത്രത്തിനായി ഷാൻ റഹ്മാനാണ് സംഗീതം നിർവഹിക്കുന്നത് . ചിത്രത്തിൻറെ ഷൂട്ടിങ് ഒറ്റ ഷെഡ്യൂളിൽ തീർക്കുമെന്നാണ് അണിയറ പ്രവർത്തകർ അറിയിച്ചിരിക്കുന്നത് . ഈ വർഷം തന്നെ ചിത്രം തിയേറ്ററുകളിലെത്തും . ഷൂട്ടിങ് ആരംഭിക്കുന്ന വിവരം പൃഥ്വിരാജ് തന്നെയാണ് ഫേസ്ബുക്കിലൂടെ അറിയിച്ചത് .
technology,"ആമസോൺ എക്കോ സബ് , വോയിസ് റിമോട്ടോടുകൂടിയ ഫയർ ടി വി സ്റ്റിക്ക് 4കെ , പുതിയ കിൻഡിൽ പേപ്പർവൈറ്റ് എന്നിവ വിപണിയിൽ 5,999രൂപയാണ് ഫയർ ടി വി സ്റ്റിക്ക് 4കെയുടെ വില . ഡോൾബി വിഷൻ ഉള്ള ആദ്യ സ്ട്രീമിംഗ് മീഡിയ സ്റ്റിക്കാണ് ഫയർ ടി വി സ്റ്റിക്ക് 4കെ . 1 . 7ജിഗാ ഹെട്സ് പ്രോസസ്സർ മികച്ച വേഗതയും , ഏറ്റവും ഉയർന്ന പ്രകടനവും ഉറപ്പുവരുത്തുന്നു . മാത്രമല്ല 4കെ അൾട്രാ എച്ച്ഡി , ഡോൾബി വിഷൻ , എച്ച് ഡി ആർ 10 + ഉൾപ്പെടെയുള്ള വിശാലമായ കാറ്റലോഗുകൾ ഉപയോക്താക്കൾക്ക് ലഭ്യമാകും . ആയിരക്കണക്കിന് അപ്ലിക്കേഷനുകൾ , അലക്സാ സ്കിൽസ് എന്നിവ ഉപയോഗിക്കാം . അതുപോലെ തന്നെ പ്രൈം വീഡിയോ , ഹോട്ട് സ്റ്റാർ , നെറ്റ്ഫ്ലിക്സ് , സോണി എൽഐവി , സീ 5 എന്നിവയിൽ നിന്ന് ആയിരക്കണക്കിന് സിനിമകളും , ടിവി എപ്പിസോഡുകളും ഉപയോക്താക്കൾക്ക് ലഭ്യമാക്കുകയും ചെയ്യുന്നു . ജനപ്രിയ വെബ്സൈറ്റുകളിൽ നിന്നുള്ള ഫയർഫോക്സ് അല്ലെങ്കിൽ സിൽക്ക് ബ്രൌസർ ഉപയോഗിച്ച് ഉള്ളടക്കം സ്ട്രീം ചെയ്യാനും സാധിക്കും . ആമസോൺ പ്രൈം മ്യൂസിക് , സാവൺ , ട്യൂൺഇൻ തുടങ്ങിയ സേവനങ്ങളിലൂടെ ഗാനങ്ങൾ , പ്ലേലിസ്റ്റുകൾ , തത്സമയ റേഡിയോ സ്റ്റേഷനുകൾ , പോഡ്കാസ്റ്റുകൾ എന്നിവയും ആസ്വദിക്കാം . ഫയർ ടിവിയിൽ ഇൻബോക്സ് വോയ്സ് റിമോട്ടുകൾ ഉപയോഗിച്ച് മൂവികൾ , ടിവി ഷോകൾ , ഓപ്പൺ ആപ്ലിക്കേഷനുകൾ എന്നിവ പ്ലേബാക്ക് എളുപ്പത്തിൽ തിരയാനും നിയന്ത്രിക്കാനും ഉപയോക്താക്കൾക്ക് കഴിയും . നിങ്ങളുടെ വോയ്സ് റിമോട്ടിലെ സൌകര്യത്തോടെ കാലാവസ്ഥ അറിയുക സ്പോർട്സ് സ്കോറുകൾ പരിശോധിക്കുക , ഭക്ഷണം പുസ്തകങ്ങൾ എന്നിവ ഓർഡർ ചെയ്യുക കോടിക്കണക്കിന് പാട്ടുകൾ ആസ്വദിക്കുക തുടങ്ങിയവ എളുപ്പത്തിൽ ഹാൻഡ്സ് - ഫ്രീയായി സാധിക്കും . പുതിയ അലക്സാ വോയ്സ് റിമോട്ടുകൾ 1,999 രൂപക്ക് ലഭ്യമാകും . നിലവിലുള്ള അല്ലെങ്കിൽ പുതിയ എക്കോ ഉപകരണങ്ങളിൽ സംഗീതം കേൾക്കുമ്പോൾ ബാസ് പമ്പ് ചെയ്യാൻ ആഗ്രഹിക്കുന്നവർക്കായുള്ള ആദ്യ വയർലെസ് എക്കോ സബ് ബൂഫർ ആണ് ആണ് എക്കോ സബ് . 12 , 999രൂപയാണ് ആമസോണിൽ എക്കോ സബ്ബിന്റെ വില . എക്കോ ഉപകരണ നിരയിലേക്കെത്തുന്ന ഏറ്റവും നൂതന ഉപകരണമാണ് എക്കോ സബ് . ഇത് സംഗീത ആസ്വാദകർക്ക് ഒരു മികച്ച ഓഡിയോ അനുഭവം സാധ്യമാക്കും . 1 . 1 അല്ലെങ്കിൽ 2.1 അനുപാതത്തിൽ എക്കോ സബ് മറ്റ് എക്കോ ഉപകാരണങ്ങളോട് ബന്ധിപ്പിക്കാം . ഈക്വലൈസർ സംവിധാനം ഉപയോഗിച്ച് ബാസ്സ് മിഡ് റേഞ്ച് , ട്രെബിൾ എന്നിവ ക്രമീകരിക്കുകയും ചെയ്യാം . വോയിസ് ഉപയോഗിച്ച് അലെക്സയിലൂടെ എക്കോ സബ് പ്രവർത്തിക്കുകയും നിയന്ത്രിക്കുകയും ആകാം 8 . 18 മില്ലിമീറ്റർ കനവും 182 ഗ്രാം തൂക്കവുമുള്ള വളരെ മനോഹരമായ വാട്ടർ പ്രൂഫിങ് ഉപകരണമായാണ് ഓൾ ന്യൂ കിൻഡിൽ പേപ്പർ വൈറ്റിന്റെ വരവ് . 12 , 999 രൂപയാണ് ആമസോണിൽ കിൻഡിൽ പേപ്പർ വൈറ്റിന്റെ വില . വളരെ കനം കുറഞ്ഞ സ്ലീക്ക് ഡിസൈൻ ആയതിനാൽ എളുപ്പത്തിൽ എവിടെയും കൊണ്ടു നടക്കുന്നതിനും , വായിക്കുന്നതിനും അനായാസം സാധിക്കും . ലേസർ ക്വാളിറ്റി അക്ഷരങ്ങൾ , ഫൈവ് എൽ ഇ ഡി , ക്രമീകരിക്കാവുന്ന ഫ്രണ്ട് ലൈറ്റ് എന്നിവയോടുകൂടിയ നേരിട്ടുള്ള സൂര്യപ്രകാശത്തിൽ പോലും ഗ്ലെയർ രഹിത കാഴ്ച പ്രദാനം നൽകുന്ന ആറ് ഇഞ്ച് , പിപിഐ 300ഡിസ്പ്ലേ വായന സുഖപ്രദമാക്കുന്നു . ആകസ്മികമായുണ്ടാകുന്ന മഴ , പൂളിലെയോ ബീച്ചുകളിൽ നിന്നുള്ളതോ ആയ ജലകണികളിൽ നിന്നും സംരക്ഷണം നൽകുന്ന ഐപി എക്സ് 8 സംവിധാനം 60മിനിട്ടോളം ശുദ്ധജലത്തിൽ മുങ്ങിക്കിടന്നാൽ പോലും സംരക്ഷണം നൽകുന്നു . 8ജിബി ആണ് സ്റ്റോറേജ് . കിൻഡിൽ പേപ്പർവൈറ്റ് പ്രീമിയം ലെതർ കവർ 2999രൂപക്ക് ലഭ്യമാകും . 2399രൂപക്ക് കറുപ്പ് , മെർലോട്ട് , പഞ്ച് റെഡ് എന്നീ നിറങ്ങളിൽ ലെതർ കവറുകൾ സ്വന്തമാക്കാം . ചാർക്കോൾ ബ്ലാക്ക് , കാനറി യെല്ലോ മറൈൻ ബ്ലൂ എന്നീ നിറങ്ങളിൽ 1799 രൂപക്ക് വാട്ടർ പ്രൂഫ് ഫാബ്രിക് കവറുകളും ലഭ്യമാണ് ."
entertainment,സിനിമാതാരം അലൻസിയറിൽ നിന്നും ലൈംഗീകാതിക്രമം നേരിട്ടുവെന്ന വെളിപ്പെടുത്തൽ നടത്തിയത് താനാണെന്ന വെളിപ്പെടുത്തലുമായി നടി ദിവ്യ ഗോപിനാഥ് . തന്റെ നാലാമത്തെ ചിത്രത്തിലാണ് അലൻസിയറുമായി ഒന്നിക്കേണ്ടി വന്നതെന്നും പ്രസ്തുത ചിത്രത്തിന്റെ സെറ്റിൽ വെച്ചായിരുന്നു ലൈംഗികാക്രമണം നേരിട്ടതെന്നും ദിവ്യ നേരത്തെ പേരു പറയാതെ വെളിപ്പെടുത്തിയിരുന്നു . എന്നാൽ പേരു വെളിപ്പെടുത്താതെയുള്ള ആരോപണം അടിസ്ഥാനമില്ലാത്തതാണെന്ന് വ്യാപകമായ രീതിയിൽ ആക്ഷേപിക്കപ്പെട്ടതോടെയാണ് ആ നടി താനാണെന്ന് വെളിപ്പെടുത്തലുമായി ദിവ്യ ഗോപിനാഥ് ഫേസ്ബുക്ക് ലൈവിൽ എത്തിയത് . സിനിമ മേഖലയിൽ നിന്ന് ലഭിച്ച തിക്തമായ അനുഭവങ്ങളെക്കുറിച്ച് സ്വത്വം വെളിപ്പെടുത്താതെ തുറന്നു പറഞ്ഞപ്പോൾ കുറ്റപ്പെടുത്തിയ ആളുകളോടാണ് എനിക്ക് പറയാനുള്ളത് . അവൾ കടന്നുപോയ ഭീകരമായ വിഷമത്തിനിടയിൽ നിന്നും തുറന്നു പറയുമ്പോൾ നിങ്ങൾ അവൾക്കൊപ്പം നിൽക്കുമോ . ആ പ്രതിസന്ധി അതിജീവിക്കാൻ ഏറെ കഷ്ടപ്പാടുകൾ അവൾ അഭിമുഖീകരിക്കേണ്ടി വന്നിട്ടുണ്ട് . വീട്ടുകാരുടേയും സഹോദരങ്ങളുടേയും അടുത്ത സുഹൃത്തുക്കളോട് പോലും തുറന്നു പറയാൻ കഴിയാത്ത സാഹചര്യം അവൾ നേരിട്ടിട്ടുണ്ട് . ശക്തമായി പ്രതികരിച്ചെങ്കിലും അന്ന് താൻ നേരിട്ട ആ സംഘർഷം എന്താണെന്ന് അലൻസിയർ മനസിലാക്കാൻ വേണ്ടിയാണ് തുറന്ന് എഴുതിയത് . ഞാൻ അംഗമല്ലാത്ത താര സംഘടനയായ അമ്മയ്ക്ക് പരാതി നൽകിയാൽ അമ്മ എന്റെയൊപ്പം നിൽക്കുമെന്ന് ഉറപ്പില്ലായിരുന്നു . അവരുടെ അംഗമായ ഒരു കുട്ടിക്ക് നേരിട്ട പ്രശ്നത്തിൽ അമ്മയുടെ നിലപാട് കൃത്യമായി അറിയുന്ന ഒരാളാണ് ഞാൻ . അതുകൊണ്ടാണ് തുറന്നെഴുതിയത് . ഇത് ഡബ്ല്യുസിസിയുടെ പദ്ധതിയാണെന്നാണ് ചിലർ ആരോപിക്കുന്നത് . എന്നാൽ എനിക്ക് സംഭവിച്ച കാര്യമാണ് എഴുതിയതെന്നും ദിവ്യ ഫേസ്ബുക്ക് ലൈവിൽ വ്യക്തമാക്കി .
business,അങ്ങനെ റിലയൻസ് ജിയോ സിം കാർഡ് ഇന്ന് ( സെപ്തംബർ 5 ) മുതൽ എല്ലാവർക്കും ലഭിക്കുകയാണ് . ഇന്ത്യൻ ടെലിക്കോം ചരിത്രത്തിൽ തന്നെ രേഖപ്പെടുത്തപ്പെട്ടേക്കാവുന്ന ഒരു ദിനമാണിത് . കാരണം . മൂന്ന് മാസത്തേക്ക് വോയ്സ് കോളും 4ജി ഡാറ്റയും പൂർണമായും സൌജന്യമായാണ് ജിയോ നൽകുന്നത് . Read Also : ജിയോ തരുന്നത് ' ഫ്രീ ' അല്ല മക്കളേ . . . മുട്ടൻ പണിയാണ് ! ! ! സത്യം അറിഞ്ഞാൽ ഞെട്ടിപ്പോകും 2017 ജനുവരി ഒന്ന് മുതൽ ഡാറ്റയ്ക്ക് മാത്രം പണം നൽകിയാൽ മതി . വോയ്സ് കോളുകൾ അപ്പോഴും സൌജന്യമായിരിക്കും . ഡാറ്റയുടെ കാര്യത്തിൽ മുകേഷ് അംബാനി പറഞ്ഞ കണക്കും ജിയോയുടെ പ്രസിദ്ധീകരിക്കപ്പെട്ട താരിഫും തമ്മിൽ അൽപസ്വൽപം വ്യത്യാസമൊക്കെ ഉണ്ടെങ്കിലും സംഗതി ആളുകൾക്ക് വലിയ നഷ്ടം ഉണ്ടാക്കില്ല . Read Also : എന്തിനാണ് ജിയോ അൺലിമിറ്റഡ് ഫ്രീ കൊടുക്കുന്നത് ? ഉപഭോക്താക്കൾ ഗിനിപ്പന്നികളെ പോലെയോ ? പരീക്ഷണാർത്ഥമെങ്കിലും ജിയോയുടെ സിംകാർഡ് എടുക്കാൻ ആഗ്രഹിക്കുന്നവരായിരിക്കും എല്ലാവരും . അതിനിപ്പോൾ 4ജി ഫോൺ ഇല്ലെങ്കിൽ ജിയോയുടെ ലൈഫ് ഫോൺ വാങ്ങാൻ മടിക്കാത്തവരും ഉണ്ടാകും . ജിയോ സിം എടുക്കുമ്പോൾ എന്തൊക്കെ കാര്യങ്ങൾ ശ്രദ്ധിക്കണം . . . .
technology,ലണ്ടനിൽ ഓൺലൈൻ ടാക്സി സേവനദാതാക്കളായ ഊബറിന്റെ ലൈസൻസ് റദ്ദാക്കി . സെപ്റ്റംബർ 30 വരെ മാത്രമാണ് ഊബറിന് ലൈസൻസോടെ നിരത്തിൽ ഇറങ്ങാൻ കഴിയു എന്ന് ഗതാഗത മന്ത്രാലയം അറിയിച്ചു . പൊതുസമൂഹത്തിന്റെ സുരക്ഷ പരിഗണിച്ചാണ് നടപടിയെന്നാണ് ലണ്ടൻ ഗതാഗത വിഭാഗത്തിന്റെ വിശദീകരണം . സർക്കാരിന്റെ തീരുമാനത്തിനെതിരെ 21 ദിവസത്തിനകം ഊബറിന് അപ്പീൽ നൽകാൻ സാധിക്കും . എന്നാൽ ഊബർ പ്രതികരണം നടത്തിയിട്ടില്ല . ഊബർ ഹർജി നൽകിയാൽ ഇത് പരിഗണിക്കുന്ന കാലയളവിൽ ഊബറിന് നിരത്തിൽ തുടരാനാകുമോ എന്ന് വ്യക്തമല്ല . ജോലി നിബന്ധന സംബന്ധിച്ച് പരമ്പരാഗത കറുത്തവർഗക്കാരായ ടാക്സി ഡ്രൈവർമാരും യൂണിയനുകളും ഊബറിനെതിരെ രംഗത്ത് വന്നിരുന്നു . ഉപഭോക്താക്കളുടെ സുരക്ഷയിൽ ആശങ്ക ഉയർന്നതിനെ തുടർന്ന് ഡെൻമാർക്കിലും ഹംങ്കറിയിലും അടക്കം നിരവധി ഇടങ്ങളിൽ ഊബർ ആപ്പ് നിർത്തലാക്കിയിരുന്നു . ലണ്ടനിൽ ഊബറിന് ലൈസൻസ് റദ്ദാക്കാനുളള തീരുമാനത്തെ അംഗീകരിക്കുന്നതായി മേയർ സാദിഖ് ഖാൻ വ്യക്തമാക്കി . സർക്കാർ പ്രതീക്ഷിക്കുന്ന നിലവാരത്തിലും ജനങ്ങളുടെ സുരക്ഷയ്ക്കും മുൻഗണന നൽകി വേണം എല്ലാ കമ്പനികളും പ്രവർത്തിക്കാനെന്ന് അദ്ദേഹം പ്രതികരിച്ചു .
sports,"ഓസ്ട്രേലിയൻ താരങ്ങളായ സ്റ്റീവൻ സ്മിത്തിനേയും ഡേവിഡ് വാർണറേയും ഐപിഎൽ കളിക്കുന്നതിൽ നിന്നും ബിസിസിഐ വിലക്കി . ഇതോടെ ഐപിഎല്ലിന്റെ ഈ സീസണിൽ ഇരുതാരങ്ങൾക്കും കളിക്കാൻ സാധിക്കില്ല . പന്തിൽ കൃതിമം കാണിച്ചതുമായി ബന്ധപ്പെട്ട വിവാദങ്ങളെ തുടർന്ന് ക്രിക്കറ്റ് ഓസ്ട്രേലിയ ഇരുതാരങ്ങൾക്കും ഒരു വർഷത്തെ വിലക്കേർപ്പെടുത്തിയിരുന്നു . ഇതിന് പിന്നാലെയാണ് ഇന്ത്യൻ ക്രിക്കറ്റ് ബോർഡും ഐപിഎല്ലിൽ നിന്നും ഇരുവരേയും വിലക്കിയത് . ഇരുവർക്കും വിലക്കേർപ്പെടുത്തിയതായി ഐപിഎൽ ചെയർമാൻ രാജീവ് ശുക്ല സ്ഥിരീകരിച്ചിട്ടുണ്ട് . ഐപിഎല്ലിൽ രാജസ്ഥാൻ റോയൽസിന്റെ ക്യാപ്റ്റനായിരുന്നു സ്റ്റീവൻ സ്മിത്ത് , ഡേവിഡ് വാർണർ ഹൈദരബാദ് സൺറൈസേഴ്സിന്റെ നായകനായിരുന്നു . എന്നാൽ സാൻഡ്പേപ്പർ വിവാദത്തെ തുടർന്ന് ഇരുടീമുകളും തങ്ങളുടെ ക്യാപ്റ്റൻ സ്ഥാനത്ത് നിന്ന് ഇരുവരേയും മാറ്റിയിരുന്നു . ഈ സീസണിൽ കളിക്കാൻ സാധിക്കാതെ വരുന്നതോടെ 2.5 മില്ല്യൺ ഡോളർ വരുമാനമാണ് ഇരുവർക്കും നഷ്ടമാക്കുന്നത് ."
technology,"ഇന്ത്യയിൽ വൻ തരംഗം സൃഷ്ടിച്ച ഷവോമി നോട്ട് 5 പ്രോയുടെ പിൻഗാമി ഷവോമി നോട്ട് 6 പ്രോ ഇന്ത്യൻ വിപണിയിലേക്ക് . നവംബർ 23 മുതൽ ഈ ഫോൺ ഫ്ലിപ്പ്കാർട്ട് വഴി ലഭ്യമാകും . ഇതിന് ഒപ്പം എംഐ . കോം വഴിയും വിൽപ്പനയുണ്ടാകും . ഫോണിൻറെ ഇന്ത്യൻ പുറത്തിറക്കൽ ചടങ്ങ് നവംബർ 22നായിരിക്കും ഇതിന് പിന്നാലെയാണ് 23ന് ഫോൺ എത്തുക . ഈ ഫോൺ ആദ്യം പുറത്തിറക്കിയ ഇന്തോനേഷ്യയിലെ വില വച്ച് ഫോണിന് ഇന്ത്യയിൽ 13,745 രൂപയാണ് വില വരുക . എന്നാൽ ഇതിൽ നിന്നും അൽപ്പം കൂടിയേക്കാം എന്നാണ് റിപ്പോർട്ട് . 6 . 26 ഫുൾ എച്ച്ഡി പ്ലസ് എൽസിഡി ഡിസ്പ്ലേ ഫോൺ ആയിരിക്കും ഇത് . ക്യൂവൽകോം സ്നാപ്ഡ്രാഗൺ 636 എസ്ഒഎസ് ആയിരിക്കും ഇതിൻറെ ചിപ്പ് . 6ജിബി റാം ശേഷി നൽകുന്ന ഫോണിൻറെ ഇൻറേണൽ മെമ്മറി 64ജിബിയാണ് . ആൻഡ്രോയ്ഡ് ഓറീയോയിലാണ് ഫോൺ പ്രവർത്തിക്കുന്നത് . ചിലപ്പോൾ പൈ അപ്ഡേഷൻ ഫോണിന് ലഭിച്ചേക്കും എന്നാണ് റിപ്പോർട്ട് . ഇരട്ട ക്യാമറ സെറ്റപ്പായിരിക്കും ഫോണിന് പിന്നിൽ ഉണ്ടായിരിക്കുക . ഫിംഗർപ്രിൻറ് സെൻസർ പിറകിലും , ഫേഷ്യൽ റെക്കഗനേഷൻ സംവിധാനവും ഈ ഫോണിനുണ്ട് ."
technology,കാമുകനെ പോലീസ് വെടിവച്ച് കൊല്ലുന്നത് യുവതി ഫേസ്ബുക്കിലൂടെ ലൈവ് സ്ട്രീം ചെയ്തു . യു . എസിലെ മിനോസോട്ടയിലാണ് സംഭവം . ലാവിസ് റെയ്നോൾഡ്സ് എന്ന യുവതിയാണ് മൊബൈലിൽ ചിത്രീകരിച്ച വീഡിയോ ഫേസ്ബുക്കിലൂടെ പുറത്തു വിട്ടത് . വ്യാഴാഴ്ച പുറത്തു വിട്ട വീഡിയോ ഇതിനകം വൈറലായിക്കഴിഞ്ഞു . ഒരു സ്കൂളിലെ കഫെറ്റെരിയ ജീവനക്കാരനായ ഫലാൻഡോ കാസിൽ ( 32 ) ആണ് കൊല്ലപ്പെട്ടത് . ബുധനാഴ്ച രാത്രി റെയ്നോൾഡ്സുമായി ഡ്രൈവ് ചെയ്യുന്നതിനിടെയാണ് സംഭവം . ടെയിൽ ലാംപ് പൊട്ടിയതിൻറെ പേരിൽ കാസിലിൻറെ വാഹനത്തെ പോലീസ് വാഹനം ചേസ് ചെയ്ത് നിർത്തുകയും തുടർന്ന് നിറയൊഴിക്കുകയുമായിരുന്നു . കാസിലിന്റെ ലൈസൻസും വാഹന രജിസ്ട്രേഷൻ സംബന്ധിച്ച വിവരങ്ങളും ആരാഞ്ഞ പോലീസ് ഉദ്യോഗസ്ഥൻ വിവേചനരഹിതമായി വെടിയുതിർക്കുകയായിരുന്നെന്ന് റെയ്നോൾഡ്സ് പറഞ്ഞു . പോലീസ് ഉദ്യോഗസ്ഥൻ ആവശ്യപ്പെട്ട രേഖകൾ എടുക്കുന്നതിനിടെയാണ് ഇയാൾ വിവേചനരഹിതമായി വെടിയുതിർത്തത് .
entertainment,"രജനീകാന്ത് - ശങ്കർ കൂട്ടുകെട്ടിലൊരുങ്ങുന്ന ചിത്രം 2.0 യുടെ ഓഡിയോ ലോഞ്ചിങ്ങ് വെള്ളിയാഴ്ച ദുബായ് ബുർജ് പാർക്കിൽ നടന്നു . ഓഡിയോ ലോഞ്ചിന് മുമ്പായി പുറത്തിറക്കിയ പോസ്റ്റർ വളരെയധികം ശ്രദ്ധിക്കപ്പെട്ടിരുന്നു . കാണാൻ പോകുന്ന പൂരത്തിൻറെ മുന്നോടിയായിരുന്നു പോസ്റ്റർ . ഇന്നലെ നടന്ന വർണ്ണാഭമായ ചടങ്ങിൽ എ . ആർ റഹ്മാൻ , ധനുഷ് , റാണാ ദഗ്ഗുപതി തുടങ്ങിയവർ പങ്കെടുത്തു . ചിത്രത്തിലെ പ്രതിനായകനായ അക്ഷയ് കുമാറിൻറെ പ്രകടനം ശ്രദ്ധാകേന്ദ്രമായിരുന്നു . കരുത്തനായ പ്രതിനായകനാണ് അക്ഷയ് കൂമാറിൻറെ കഥാപാത്രമെന്ന് പോസ്റ്ററുകളിൽ നിന്ന് വ്യക്തമായതാണ് . ബുർജ് പാർക്കിലെ പ്രകടനത്തോടെ പ്രതിനായകനിലുള്ള പ്രതീക്ഷ കൂടിയിരിക്കുകയാണ് . എന്തായാലും ഓഡിയോ ലോഞ്ചിന് ശേഷം 2.0 തിയേറ്ററുകളിൽ എത്തുന്നതിനായി കാത്തിരിക്കുകയാണ് രജനിയുടെയും അക്ഷയുടെയും ആരാധകർ ."
entertainment,"പുതിയ സിനിമയുടെ പൂജാവിശേഷങ്ങളും ചിത്രങ്ങളും പങ്കുവച്ചുകൊണ്ടുള്ള സംവിധായകൻറെ ഫേസ് ബുക്ക് പോസ്റ്റിൽ ആദ്യസിനിമയുടെ നിർമ്മാതാവിൻറെ കണ്ണീർ വിലാപം . സംവിധായകൻ കണ്ണൻ താമരക്കുളത്തിൻറെ ഫേസ് ബുക്ക് പോസ്റ്റിലാണ് ആദ്യസിനിമയുടെ നിർമ്മാതാവെന്ന് അവകാശപ്പെടുന്ന ആളിൻറെ കണ്ണീർ കമൻറ് . തിങ്കൾ മുതൽ വെള്ളി വരെ , അച്ചായൻസ് , ആടുപുലിയാട്ടം തുടങ്ങിയ സിനിമകൾ സംവിധാനം ചെയ്ത കണ്ണൻ താമരക്കുളത്തിൻറെ പുതിയ ചിത്രമാണ് ചാണക്യതന്ത്രം . ഈ സിനിമയുടെ പൂജാ ചടങ്ങ് കഴിഞ്ഞ ദിവസം നടന്നിരുന്നു . നായരമ്പലം , എ . എ ആരിഫ് എം . എൽ . എ തുടങ്ങിയ പ്രമുഖർ പങ്കെടുത്ത പൂജാ ചടങ്ങിന്റെ ചിത്രങ്ങൾ കണ്ണൻ തന്റെ ഫെയ്സ്ബുക്ക് പേജിൽ പോസ്റ്റ് ചെയ്തിരുന്നു . ഈ പോസ്റ്റിനു കീഴിലാണ് ത്രിലോക് ശ്രീധരൻ പിള്ള എന്ന നിർമ്മാതാവിൻറെ കമൻറ് . മലയാളത്തിലേക്ക് എത്തുന്നതിന് മുമ്പ് കണ്ണൻ താമരക്കുളം സംവിധാനം ചെയ്ത സൂരൈയഡയൽ എന്ന തമിഴ് ചിത്രത്തിന്റെ നിർമ്മാതാവാണ് ത്രിലോക് ശ്രീധരൻ പിള്ള . സൂരൈയഡയൽ വൻ പരാജയമായിരുന്നുവെന്നും താൻ വൻ സാമ്പത്തിക പ്രതിസന്ധിയിലാണെന്നുമാണ് നിർമ്മാതാവ് പറയുന്നത് . മോശം മേക്കിംഗ് വഴി സിനിമ നഷ്ടത്തിലാകുകയും തനിക്ക് കോടികൾ നഷ്ടപ്പെടുകയും ചെയ്തതായി നിർമ്മാതാവ് ആരോപിക്കുന്നു . എന്നാൽ സിനിമ കഴിഞ്ഞ ശേഷം കണ്ണൻ തന്നെ തിരിഞ്ഞു നോക്കിയിട്ടില്ലെന്നും ഏതെങ്കിലും ചാനലിന് സിനിമയുടെ റൈറ്റ്സ് വിറ്റ് സാമ്പത്തികം നേടിത്തരാമെന്ന വാക്കും പാലിച്ചിട്ടില്ലെന്നും നിർമ്മാതാവ് കൂട്ടിച്ചേർക്കുന്നു . തന്റെ അവസ്ഥ പരിതാപകരമാണെന്നും തന്നെ സഹായിക്കാൻ എന്തെങ്കിലും ചെയ്യണമെന്നും കേണപേക്ഷിക്കുന്നു ഇദ്ദേഹം സാധ്യമായ സഹായം ചെയ്തില്ലെങ്കിൽ തന്റെ അവസ്ഥ മാധ്യമങ്ങളേയും അധികൃതരെയും അറിയിക്കുമെന്ന് പറഞ്ഞാണ് കമൻറ് അവസാനിപ്പിക്കുന്നത് . ശ്രീ ബാലാജി , ലീമ ബാബു തുടങ്ങിയവർ വേഷമിട്ട സൂരൈയഡയൽ 2014ലാണ് പുറത്തിറങ്ങിയത് . ചിത്രത്തിൻറെ ട്രെയിലറിൽ താമര കണ്ണൻ എന്നാണ് സംവിധായകൻറെ പേര് . പുതിയ ചിത്രത്തെക്കുറിച്ചുള്ള പോസ്റ്റിൽ നിരവധിയാളുകൾ ആശംസകൾ അറിയിച്ച് കമൻറ് ചെയ്തപ്പോഴാണ് നിർമ്മാതാവിൻറെ ഈ കമൻറ് വേറിട്ടു നിൽക്കുന്നതെന്നാണ് ശ്രദ്ധേയം ."
sports,"ഏകദിന കരിയറിൽ പുതിയ നാഴികക്കല്ല് പിന്നിടാനൊരുങ്ങി ഇന്ത്യൻ നായകൻ വിരാട് കോലി . ഞാറാഴ്ച്ച ന്യൂസിലാൻഡിനെതിരായ മത്സരത്തോടെ ഏകദിനത്തിൽ 200 മത്സരങ്ങൾ തികയ്ക്കുന്ന കോലിയെ കാത്തിരിക്കുന്നത് അപൂർവ്വ റെക്കോർഡ് . പൂജ്യത്തിന് പുറത്തായാലും 200 മത്സരങ്ങളിൽ കൂടുതൽ റൺസ് നേടിയ താരമെന്ന റെക്കോർഡ് കോലിയുടെ പേരിലാകും . 200 ഏകദിനങ്ങളിൽ നിന്ന് 8,621 റൺസ് നേടിയ ഡിവില്ലേഴ്സിൻറെ പേരിലാണ് നിലവിലെ റെക്കോർഡ് . 199 മത്സരങ്ങളിൽ നിന്നായി 8,767 റൺസുമായി ഇന്ത്യൻ നായകൻ റൺവേട്ടയിൽ ഡിവില്ലേഴ്സിനെ ഇതിനകം പിന്നിലാക്കിയിട്ടുണ്ട് . രണ്ടും മൂന്നും സ്ഥാനങ്ങളിലുള്ള ഇന്ത്യൻ ഇതിഹാസങ്ങളായ ഗാംഗുലിയെയും സച്ചിനെയും കോലി മറികടന്നാൽ അതും നാഴികക്കല്ലാകും . ഏകദിനത്തിൽ 200 മത്സരങ്ങൽ തികയ്ക്കുന്ന 14 - ാംമത്തെ ഇന്ത്യനും 72 - ാംമത്തെ താരവുമാണ് കോലി . സെഞ്ചുറിവേട്ടയിൽ 30 ഏകദിന സെഞ്ചുറികളുമായി ഓസീസ് ഇതിഹാസം റിക്കി പോണ്ടിംഗിനോടൊപ്പം രണ്ടാമതുണ്ട് വിരാട് കോലി ."
entertainment,നടി ആക്രമിക്കപ്പെട്ട സംഭവത്തിൽ നടി ശ്രീത ശിവദാസിനെയും അന്വേഷണസംഘം ചോദ്യംചെയ്തു . ഉളിയന്നൂരുള്ള വീട്ടിലെത്തിയാണ് കഴിഞ്ഞ ദിവസം ശ്രീതയുടെ മൊഴി എടുത്തത് . കേസിൽ അറസ്റ്റിലായ നടൻ ദിലീപുമായി തനിക്ക് യാതൊരു സൌഹൃദവും ഇല്ലെന്ന് ശ്രീത വ്യക്തമാക്കി . ദിലീപുമായി വിദേശയാത്ര നടത്തുകയോ ഷോകളിൽ പങ്കെടുക്കുകയോ സിനിമയിൽ അഭിനയിക്കുകയോ ചെയ്തിട്ടില്ലെന്നും നടി മൊഴി നൽകിയതായാണ് സൂചന . ആക്രമിക്കപ്പെട്ട നടിയും താനും അടുത്ത സുഹൃത്തുക്കളാണ് . തന്റെ വിവാഹത്തിൽ നടി പങ്കെടുത്തിട്ടുണ്ട് . ആക്രമിക്കപ്പെട്ടശേഷം ഫോണിൽ നിരവധി തവണ വിളിച്ചതായും ശ്രീത മൊഴി നൽകി . ആക്രമിക്കപ്പെട്ടതിന് ശേഷം നടി ഒരു ദിവസം ശ്രീതയുടെ വീട്ടിൽ താമസിച്ചിരുന്നു . ഇതിന്റെ അടിസ്ഥാനത്തിലായിരുന്നു മൊഴിയെടുക്കൽ . മജിസ്ട്രേറ്റിന് മുന്നിൽ മൊഴി കൊടുക്കാൻ വന്ന സമയത്താണ് നടി ശ്രീതയുടെ വീട്ടിൽ തങ്ങിയത് . കേസുമായി ബന്ധപ്പെട്ട് നടൻ സിദ്ദീഖിനെയും അന്വേഷണസംഘം കഴിഞ്ഞദിവസം ചോദ്യംചെയ്തിരുന്നു . നേരത്തെ അറസ്റ്റിലായ നടൻ ദിലീപുമായി അടുപ്പമുള്ളയാളായതിനാലാണ് സിദ്ദീഖിനെയും ചോദ്യം ചെയ്തത് . ആക്രമിക്കപ്പെട്ട നടിയും ദിലീപും തമ്മിലുള്ള പിണക്കത്തിനു കാരണമായ സംഭവങ്ങൾ നടന്ന സ്റ്റേജ് ഷോ സംബന്ധിച്ച വിവരങ്ങളാണ് അന്വേഷണ സംഘം സിദ്ദീഖിൽ നിന്ന് ചോദിച്ചറിഞ്ഞത് . പി എ . വി ജോർജ്ജ് പറഞ്ഞു . കാവ്യാമാധവനെ വീണ്ടും ചോദ്യം ചെയ്യുമോ എന്ന കാര്യം ഇപ്പോൾ പറയാനാവില്ലെന്നും അദ്ദേഹം പറഞ്ഞു .
entertainment,"മലയാളത്തിൽ അടുത്ത് വരാനിരിക്കുന്ന ഫാൻറസി മൂവിയാണ് ഒടിയൻ . മോഹൻലാലിനെ നായകനാക്കി വി എ ശ്രീകുമാർ മേനോൻ സംവിധാനം ചെയ്യുന്ന സിനിമയുടെ ചിത്രീകരണം പുരോഗമിച്ചു കൊണ്ടിരിക്കുകയാണ് . അതിനെ തെന്നിന്ത്യൻ താരം പ്രകാശ് രാജ് സിനിമയിൽ എത്തിയതിന് പിന്നാലെ മലയാളത്തിലെ നരേനും ചിത്രത്തിൽ എത്തുന്നു . ഡിസംബറിൽ ആരംഭിക്കുന്ന അടുത്ത ഷെഡ്യൂളിലായിരിക്കും നരേൻ എത്തുന്നത് . ചിത്രത്തിൻറെ ആദ്യ ഷെഡ്യൂൽ വാരണാസിയിലും രണ്ടാമത്തെ ഷെഡ്യൂൽ തേൻകുറിശ്ശിയിലുമാണ് ചിത്രീകരണം നടക്കുന്നത് . സിനിമയിൽ രസകരമായ ഒരു കഥാപാത്രമാണ് താൻ അവതരിപ്പിക്കുന്നത് നരേൻ പറഞ്ഞു . ലാലേട്ടൻറെ കഥാപാത്രത്തെ അത്രയും ഇഷ്ടത്തോടെയാണ് ഓരോ ആരാധകരും കാത്തിരിക്കുന്നത് . അദ്ദേഹം രണ്ട് കഥാപാത്രമായി സിനിമയിൽ എത്തുന്നത് ഏറെ അത്ഭുതപ്പെടുത്തുന്നുണ്ട് . ഇതിന് വേണ്ടി താനും കാത്തിരിക്കുകയാണെന്നും നരേൻ പറഞ്ഞു . പ്രകാശ് രാജ് , മഞ്ജുവാര്യർ തുടങ്ങിയവരും ചിത്രത്തിൽ പ്രധാന വേഷത്തിലെത്തുന്നുണ്ട് ."
business,"ഡിസംബർ 22 ന് ചേരുന്ന നിർണ്ണായക ജിഎസ്ടി കൌൺസിൽ യോഗത്തിൽ സിമൻറ് ഉൾപ്പടെയുളള ഉൽപ്പന്നങ്ങളുടെ നികുതി കുറച്ചേക്കും . നിലവിൽ പരമാവധി ജിഎസ്ടി നികുതി സ്ലാബായ 28 ശതമാനമാണ് സിമൻറിന് ഇടാക്കുന്നത് . ഇത് 18 ശതമാനത്തിലേക്ക് താഴ്ത്താനാണ് ആലോചന . ഇതിനോടൊപ്പം ജിഎസ്ടി നികുതി ഘടനയിലെ 28 ശതമാനം ചുമത്തുന്ന ഉൽപ്പന്നങ്ങളുടെ എണ്ണം കുറയ്ക്കാനും ധാരണയുള്ളതായാണ് ദേശീയ മാധ്യമ റിപ്പോർട്ടുകൾ . 2017 ജൂലൈ ഒന്നിന് ജിഎസ്ടി നിലവിൽ വരുമ്പോൾ 226 ഉൽപ്പന്നങ്ങളെയാണ് 28 ശതമാന നികുതി സ്ലാബിൽ ഉൾപ്പെടുത്തിയിരുന്നത് . എന്നാൽ , പിന്നീട് പെയിൻറുകൾ , വാർണിഷുകൾ ദിവസേന ഉപയോഗിക്കുന്ന പെർഫ്യൂമുകൾ , മിക്സർ ഗ്രെയ്ഡർ , വാക്വം ക്ലീനർ , ടോയിലറ്ററീസ് എന്നിവയെ പലപ്പോഴായി താഴ്ന്ന നികുതി ഘടനയിലേക്ക് എത്തിച്ചു . നിലവിൽ 35 ഉൽപ്പന്നങ്ങൾ മാത്രമാണ് 28 ശതമാനം നികുതിയിൽ തുടരുന്നത് . ആഢംബര ഉൽപ്പന്നങ്ങൾക്ക് ചുമത്താനായാണ് പൊതുവേ 28 ശതമാനം നികുതി സ്ലാബ് സൃഷ്ടിക്കപ്പെട്ടിട്ടുളളത് . സിമൻറ് അടക്കമുളള കൂടുതൽ ഉൽപ്പന്നങ്ങളെ 28 ശതമാനം നികുതിയിൽ നിന്ന് 18 ശതമാനം നികുതിയിലേക്ക് , വരുന്ന കൌൺസിൽ യോഗത്തിൽ താഴ്ത്തിയേക്കും . പുതിയ തീരുമാനം ഉണ്ടാകുന്ന പക്ഷം നിർമ്മാണ മേഖലയിൽ അത് വലിയ ഉണർവിന് കാരണമാകുമെന്നാണ് കരുതുന്നത് . നികുതിയിൽ 10 ശതമാനത്തിൻറെ കുറവ് വരുന്നത് നിർമ്മാണ മേഖലയിലെ തൊഴിൽലഭ്യതയും കൂട്ടും . സിമൻറ് , ഓട്ടോമൊബൈൽ ഉൽപ്പന്നങ്ങൾ , ടയറുകൾ , വിമാനങ്ങൾ , പുകയിൽ ഉൽപ്പന്നങ്ങൾ എന്നിവയാണ് നിലവിൽ 28 ശതമാനം നികുതി ഘടനയിൽ തുടരുന്നത് ."
business,"വിമാന യാത്രാ പാക്കേജുകൾ പ്രഖ്യാപിച്ച് ഐആർസിടിസി . മാർച്ച് 18ന് കൊച്ചിയിൽ നിന്നും പുറപ്പെടുന്ന ബാലി രാജ്യാന്തര വിനോദയാത്രാ സംഘം 22ന് തിരിച്ചെത്തും . ടൂർ പാക്കേജുകളിൽ മടക്ക ടിക്കറ്റിന് പുറമേ ഇക്കോണമി ക്ലാസ് യാത്ര , ത്രീ സ്റ്റാർ ഹോട്ടലുകളിൽ താമസ സൌകര്യം , എസി വാഹനം , ഭക്ഷ്ണ , പ്രവേശന ടിക്കറ്റുകൾ , ടൂർ ഗൈഡ് , യാത്രാ ഇൻഷുറൻസ് എന്നിവയും ഉൾപ്പെടുന്നു . 44 , 652 രൂപയുടെ ടൂർ പാക്കേജിൽ തനാ ലോട്ട് ടെമ്പിൾ , ബാട്ടുബുലാൻ വില്ലേജിൽ ബറോങ് & കെരീസ് ഡാൻസ് തടികൊണ്ടുള്ള കൊത്തുപണികൾക്ക് പേരുകേട്ട മാസ് വില്ലേജ് , ബാട്ടൂർ അഗ്നിപർവ്വതമുഖം , വെള്ളി ആഭരണങ്ങൾക്ക് പേരുകേട്ട സെലൂക് വില്ലേജ് , ബാട്ടൂർ തടാകം , തീർത്ഥാ എംപൂൾ ടെമ്പിൾ , തൻജുങ് ബെനാവോ ബീച്ച് , ഉലുവാട്ടു ടെമ്പിൾ എന്നിവയാണ് സന്ദർശിക്കാൻ കഴിയുക . ഫെബ്രുവരി 25ന് കൊച്ചിയിൽ നിന്നും പുറപ്പെട്ട് മാർച്ച് രണ്ടിന് തിരിച്ചെത്തുന്ന ഗോൾഡൻ ട്രയാങ്കിൾ പാക്കേജിന് 26,525 രൂപയാണ് . ജയ്പൂർ , ആഗ്ര , മഥുര , ദില്ലി എന്നീ ഇന്ത്യൻ നഗരങ്ങളിലെ പ്രധാനവിനോദ സഞ്ചാര കേന്ദ്രങ്ങളാണ് ഇതിൽ ഉൾപ്പെടുന്നത് . ജയ്പൂരിൽ അംബർ കോട്ട , ബിർളാ മന്ദിർ , ജഹൽ മഹൽ , സിറ്റി പാലസ് , ആൽബർട്ട് ഹാൾ മ്യൂസിയം , ഹവാ മഹൽ , ജന്ദർ മന്ദർ എന്നീ സ്ഥലങ്ങളും ആഗ്ര മഥുര എന്നിവിടങ്ങളിലായി ഫത്തേപ്പൂർ സിക്രി , ആഗ്ര കോട്ട , താജ്മഹൽ , മഥുര ക്ഷേത്രം എന്നിവയും സന്ദർശിയ്ക്കാൻ അവസരം ലഭിയ്ക്കും . തലസ്ഥാന നഗരമായ ദില്ലിയിൽ അക്ഷർധാം ക്ഷേത്രം , ചെങ്കോട്ട , ഇന്ത്യാ ഗേറ്റ് , ലോട്ടസ് ടെമ്പിൾ , കുത്തബ് മിനാർ , ബിർളാ മന്ദിർ , ജുമാ മസ്ജിദ് , ഗാന്ധി മെമ്മോറിയൽ , രാജ്ഘട്ടും അനുബന്ധ സ്മാരകങ്ങളും സന്ദർശിയ്ക്കാനുള്ള അവസരം ലഭിയ്ക്കും . കൂടുതൽ വിവരങ്ങൾക്ക് ഫോൺഃ 9567863245 ( തിരുവനന്തപുരം ) , 0484 2382991 ( എറണാകുളം ) , 9746743047 ( കോഴിക്കോട് ) ."
business,സബ്സിഡി വേണ്ട വളങ്ങൾ വാങ്ങണമെങ്കിൽ വിൽപ്പന ശാലകളിൽ ആധാർ കാർഡ് ഹാജരാക്കി കൈവിരൽ അടയാളം രേഖപ്പെടുത്തണമെന്ന നിബന്ധന വരുന്നു . കമ്പ്യൂട്ടർ സംവിധാനങ്ങളും മറ്റും സ്ഥാപിക്കാനുള്ള ബുദ്ധിമുട്ട് കാരണം ഗ്രാമപ്രദേശങ്ങളിലെ വളക്കടകളിൽ പൊട്ടാഷും യൂറിയയും ഇപ്പോൾ തന്നെ വിൽപ്പന നിർത്തി . ചരക്ക് സേവന മൂലം വളത്തിന് വില വർധിച്ചതിനൊപ്പം പുതിയ നിബന്ധനകളും കർഷകർക്ക് തിരിച്ചടിയാവുകയാണ് . ഇതുവരെ ഡീലർമാർക്കായിരുന്നു വളം സബ്സിഡി നൽകിയിരുന്നത് . എന്നാൽ കർഷകർക്ക് നേരിട്ട് സബ്സിഡി നൽകാനാണ് ജി . എസ് . ടിക്ക് ശേഷം ഇപ്പോഴുള്ള തീരുമാനം . ഇതോടെ സബ്സിഡി വേണ്ട വളങ്ങൾ വാങ്ങണമെങ്കിൽ ആധാർ കാർഡ് നിർബന്ധമാക്കി . ആധാർ കാർഡുമായി കർഷകൻ വന്നാൽ മാത്രം പോര കൈവിരൽ അടയാളം രേഖപ്പെടുത്തുകയും വേണം . ഇതിനുള്ള സോഫ്ട്വെയറും പ്രത്യേക മെഷീനും വളം വിൽക്കുന്ന കടകളിൽ സ്ഥാപിക്കണമെന്നാണ് നിർദേശം . എന്നാൽ ഗ്രാമപ്രദേശങ്ങളിൽ ചെറിയ സംവിധാനത്തിൽ പ്രവർത്തിക്കുന്ന വളം വിൽപ്പന കടകളിൽ ഇത്തരം സംവിധാനങ്ങൾ സ്ഥാപിക്കുക പ്രായോഗികമല്ല . കമ്പ്യൂട്ടർ സംവിധാനങ്ങളും മറ്റും സ്ഥാപിക്കാനുള്ള ബുദ്ധിമുട്ട് കാരണം ഗ്രാമപ്രദേശങ്ങളിലെ വിൽപ്പന കേന്ദ്രങ്ങളിൽ സബ്സിഡി വളങ്ങളായ പൊട്ടാഷും യൂറിയയും ഫാക്ടംഫോസും ഇപ്പോൾ വിൽക്കുന്നില്ല . ഇതോടെ കാർഷിക മേഖലയിലും ജി . എസ് . ടി നൽകുന്നത് തിരിച്ചടി തന്നെ . ജി . എസ് . ടി വന്നതോടെ വളങ്ങൾക്കെല്ലാം വില വർധിച്ചു . ജി . എസ് . ടിയുടെ പേരിൽ നടപ്പിലാക്കുന്ന പുതിയ പരിഷ്ക്കാരം കൂടിയാവുന്നതോടെ കർഷകർക്ക് അവശ്യവളങ്ങൾ ഗ്രാമങ്ങളിലെ കടകളിൽ നിന്ന് ലഭിക്കാത്ത അവസ്ഥ വരും .
sports,കൊൽക്കത്തയിൽ നടക്കുന്ന ഇന്ത്യ - ശ്രീലങ്ക ആദ്യ ക്രിക്കറ്റ് ടെസ്റ്റില് ഇന്ത്യ ഒന്നാം ഇന്നിംഗ്സിൽ 172 റൺസിന് പുറത്തായി . മൂന്നാം ദിവസം കളി തുടങ്ങിയ ഇന്ത്യക്ക് പൂജാരയുടെ വിക്കറ്റാണ് ആദ്യം നഷ്ടമായത് . പൂജാര 52 റൺസെടുത്തു . രവീന്ദ്ര ജഡേജയും വൃദ്ധിമാൻ സാഹയും ചെറുത്തു നിൽപ്പിന് ശ്രമിച്ചെങ്കിലും ഏറെ നീണ്ടില്ല . സ്കോർ 127 ൽ നിൽക്കെ ജഡേജ പുറത്തായി . 22 റൺസെടുത്ത രവീന്ദ്രജഡേക്ക് പിന്നാലെ 29 റൺസെടുത്ത വൃദ്ധിമാൻ സാഹയും പുറത്തായി . അവസാന വിക്കറ്റിൽ മുഹമ്മദ് ഷമിയും ഉമേഷ് യാദവും നടത്തിയ ചെറുത്തുനിൽപ്പാണ് ഇന്ത്യൻ സ്കോർ 15 - 0 കടത്തിയത് . ഷമി 24 റൺസെടുത്തു . ശ്രീലങ്കക്ക് വേണ്ടി സുരംഗ ലക്മൽ 4 വിക്കറ്റ് വീഴ്ത്തി .
business,ജി . എസ് . ടിയിൽ 18 ശതമാനം നികുതി ഏർപ്പെടുത്തിയത് കാറ്ററിംഗ് മേഖല തിരിച്ചടിയാകുന്നു . കോഴി കച്ചവടക്കാർ സമരം തുടങ്ങിയതോടെ കാറ്ററിങ് രംഗത്തുള്ളവർ കൂടുതൽ പ്രതിസന്ധിയിലായി . കാറ്ററിംഗ് മേഖലയിൽ നേരത്തെ 10 ലക്ഷത്തിൽ കൂടുതലുള്ള ഓർഡുകൾക്കാണ് സേവന നികുതി ഏർപ്പെടുത്തിയിരുന്നത് . ജി . എസ് . ടി വന്നതോടെ ഈ പരിധി ഒഴിവാക്കി എല്ലാ ഇടപാടുകൾക്കും 18 ശതമാനം നികുതി നൽകണമെന്നാണ് വ്യവസ്ഥ . എന്നാൽ ഉപഭോക്താക്കളിൽ നിന്നും ഇത് ഈടാക്കാൻ കഴിയാത്ത അവസ്ഥയാണുള്ളത് . ലൈസൻസ് ഇല്ലാത്ത ചെറുകിട കാറ്ററിങ് യൂണിറ്റുകൾ നികുതി നൽകില്ല . ഫലത്തിൽ ഇടത്തരം യൂണിറ്റുകളെയാണ് അധികനികുതി ബാധിക്കുകയെന്ന് കാറ്ററിങ് ഉടമകൾ ചൂണ്ടിക്കാട്ടുന്നു . ഇതിനോടൊപ്പമാണ് കോഴി കച്ചവടക്കാരുടെ സമരം . ചെലവ് കുറഞ്ഞ ഇറച്ചിയെന്ന നിലയിൽ കോഴിയിറച്ചിയോടാണ് പലർക്കും പ്രിയം . കാറ്ററിങ് രംഗത്തെ പ്രശ്നങ്ങൾ പരിഹരിച്ചില്ലെങ്കിൽ പണിമുടക്ക് ഉൾപ്പടെയുള്ള സമരമാർഗങ്ങളിലേക്ക് പോകേണ്ടവരുമെന്നാണ് ഈ രംഗത്തുള്ളവരുടെ മുന്നറിയിപ്പ് .
entertainment,പൃഥ്വിരാജ് നാല് കോടിയുടെ ലംബോർഗിനി വാങ്ങിയതും ഇഷ്ട നമ്പറിട്ടതുമെല്ലാം ആരാധകർ ഏറെ ആഘോഷമാക്കിയതാണ് . എന്നാൽ കോടികൾ വില വരുന്ന ഈ കാർ തിരുവനന്തപുരത്തെ സ്വന്തം തറവാട്ടിലേക്ക് കൊണ്ടുവരാൻ പറ്റില്ലെന്നതിന് മല്ലിക സുകുമാരൻ നൽകിയ വിശദീകരണത്തിന് വ്യാപകമായ രീതിയിലാണ് പരിഹസിക്കപ്പെട്ടതും ട്രോളുകൾ ഉണ്ടാക്കിയതും . എന്നാൽ കാര്യമറിയാതെ വളഞ്ഞിട്ട് ട്രോളുന്നവർ അറിയേണ്ട ചില കാര്യങ്ങൾ ചൂണ്ടിക്കാണിച്ച് വർഷങ്ങളോളം പ്രൊഡക്ഷൻ കൺട്രോളറായി ഇവരോടൊപ്പമുള്ള സിദ്ധു എഴുതുന്ന കുറിപ്പ് ആരെയും ചിന്തിപ്പിക്കുന്നതാണ് . ട്രോൾ മഴയിൽ കുളിച്ചെങ്കിലും നിരവധി പേർ റോഡുകളുടെ നിലവാരം മെച്ചപ്പെടുത്തേണ്ടതിനെക്കുറിച്ച് മല്ലികയെ പിന്തുണച്ച് എത്തിയിരുന്നു . സിദ്ധുവിന്റെ കുറിപ്പിന്റെ പൂർണരൂപം ഇന്ദ്രനും രാജുവും ചെറിയകുട്ടികളാണ് . ചേച്ചി ഡ്രൈവ് ചെയ്തു അവരെ സ്കൂളിൽ വിടും . സർക്കാരിന് കൃത്യമായി ടാക്സ് കൊടുക്കുന്ന ഏതൊരാൾക്കും ചോദിക്കാവുന്ന പറയാവുന്ന കാര്യം തന്നെയാണ് ചേച്ചിയും പറഞ്ഞത് . സർക്കാരിന് കൊടുക്കാനുള്ള ടാക്സ് വെട്ടിക്കുകയോ വണ്ടികൾ അന്യനാട്ടിൽ രജിസ്റ്റർ ചെയ്തു ലാഭം ഉണ്ടാക്കുകയോ ചെയ്തിട്ടില്ല അവർ . ചേച്ചി ചോദിച്ച ഈ ചോദ്യങ്ങൾ സമൂഹത്തിൽ നിന്നുയരേണ്ടതാണ് . റോഡുകളുടെ ശോച്യാവസ്ഥയെ കുറിച്ച് ചാനലുകൾ പരമ്പരതന്നെ ടെലികാസ്റ് ചെയ്യാറുള്ളത് നമ്മൾ മറന്നുപോകരുത് . മെയിൻ റോഡുകളുടെ നില ഇപ്പോൾ മെച്ചപ്പെട്ടിട്ടുണ്ട് . മാത്രമല്ല ഡ്രൈവിങിനെ പറ്റിയുള്ള ഒരു പ്രോഗ്രാം ആയിരുന്നു അത് അപ്പോൾ അവരുടെ കാറുകളെ പറ്റി പറയുന്നത് സ്വാഭാവികം . പിന്നെ പലർക്കും അറിയാത്ത ഒരു കാര്യം ആ ഇന്റർവ്യൂ ഒരു ചോദ്യം ഉത്തരം പരിപാടിപോലെയാണ് ചോദ്യം അവർ കാണിക്കുന്നില്ലെന്നു മാത്രം . സാറിന്റെയും ചേച്ചിയുടെയും മനസിന്റെ നന്മയെ കുറിച്ച് ഞാൻ പറയാം . ഞാൻ സാറിന്റെ കൂടെ കൂടിയപ്പോൾ അദ്ദേഹത്തിന്റെ പടത്തിന്റെ ജോലികൾ ഏൽപ്പിക്കുക മാത്രമല്ല ചെയ്തത് . അദ്ദേഹത്തിന്റെ വീട്ടിൽ താമസിക്കാൻ സൌകര്യം തന്നു . അദ്ദേഹത്തോടൊപ്പം ഇരുന്നു ഭക്ഷണം കഴിക്കാനുള്ള സ്വാതന്ത്ര്യം അനുവദിച്ചു . ദൂരെ വിളിപ്പുറത്തു എവിടെയെങ്കിലും നിൽക്കേണ്ട യോഗ്യതയെ ഞാൻ ആരും അല്ലാതിരുന്ന ആ കാലത്ത് എനിക്കുണ്ടായിരുന്നുള്ളു . എന്നിട്ടും സാറും ചേച്ചിയും എന്നോട് കരുണകാട്ടി . കരുണയായിരുന്നില്ല നിറഞ്ഞ സ്നേഹം . സാറും ചേച്ചിയും ഇന്ദ്രനും രാജുവും അടങ്ങുന്ന ആ കുടുംബത്തിലെ ഒരംഗമായി മാറുകയായിരുന്നു ഞാനും . ഇന്നും ഞാനും ഭാര്യയും മക്കളും അനുഭവിച്ചുകൊണ്ടിരിക്കുന്നു ആ കുടുംബങ്ങളുടെ സ്നേഹം . ചേച്ചിയെ പരിചയം ഉള്ളവർക്കറിയാം ആ സ്നേഹവും കാരുണ്യവും . ട്രോൾ ഒരു തൊഴിൽ ആക്കിയിരിക്കുന്നവർക്കു മാനുഷീക മൂല്യങ്ങൾ നോക്കേണ്ട കാര്യമില്ലല്ലോ . ഷീരമുള്ളോരകിടിൻ ചുവട്ടിലും ചോര തന്നെ കൊതുകിനു കൌതുകം .
technology,"ഫോൺ പൊട്ടിത്തെറിയുടെ പേരിൽ ചീത്തപ്പേര് ഏറെ കേട്ടവരാണ് സാംസങ്ങ് . സാംസങ് മാത്രമല്ല , ആപ്പിൾ തുടങ്ങി ഒട്ടുമിക്ക കമ്പനികളുടെയും സ്മാർട്ട്ഫോണുകൾ പൊട്ടിത്തെറിക്കുന്ന വാർത്തകൾ പ്രചരിക്കുന്നുണ്ട് . ഇപ്പോഴിതാ സാംസങ് ഫോൺ പൊട്ടിത്തെറിച്ച് തീഗോളമാകുന്ന വീഡിയോ വൈറലാകുന്നു . യുവാവിൻറെ പോക്കറ്റിലിരുന്ന ഫോൺ പൊട്ടിത്തെറിച്ച് തീപിടിക്കുകയായിരുന്നു . ഇന്തൊനീഷ്യയിലാണ് സംഭവം . ജക്കാർത്തയിലെ ഹോട്ടൽ ജീവനക്കാരൻറെ ഫോണാണ് കത്തിയത് . ഫോൺ പൊട്ടിത്തെറിക്കുന്നതിൻറെ സിസിടിവി ദൃശ്യങ്ങൾ സോഷ്യൽമീഡിയകളിലൂടെ പ്രചരിക്കുന്നുണ്ട് . 2013 ൽ പുറത്തിറങ്ങിയ സാംസങ് ഗ്രാൻഡ് ഡ്യുസോസ് മോഡൽ ഫോണാണ് പൊട്ടിത്തെറിച്ചത് . ഫോൺ പൊട്ടിതെറിച്ചതോടെ ഷർട്ടിന് തീപിടിച്ചു . യുവാവ് നിലത്ത് വീഴുന്നതും ദൃശ്യങ്ങളിൽ കാണാം . വസ്ത്രം മാറ്റിയതിനാൽ പരുക്കേറ്റില്ല . എന്നാൽ ഫോണിൽ തേർഡ് പാർട്ടി ബാറ്ററി ഉപയോഗിച്ചതിനാലാണ് പൊട്ടിത്തെറിച്ചതെന്നാണ് സാംസങ് പറയുന്നത് . ചിത്രം - പ്രതീകാത്മകം"
sports,"ഐപിഎല്ലിൽ രാജസ്ഥാൻ റോയൽസിനെതിരെ കൊൽക്കത്ത നൈറ്റ് റൈഡേഴ്സിന് 161 റൺസ് വിജയലക്ഷ്യം . ടോസ് നഷ്ടപ്പെട്ട് ആദ്യം ബാറ്റ് ചെയ്ത രാജസ്ഥാൻ 20 ഓവറിൽ എട്ട് വിക്കറ്റിന് 160 റൺസെടുത്തു . ഓപ്പണർമാരായ അജിങ്ക്യ രഹാനെയും ആർസി ഷോർട്ടും മികച്ച തുടക്കം നൽകിയെങ്കിലും മധ്യനിരയ്ക്ക് മുതലാക്കാനാകാതെ പോയതാണ് രാജസ്ഥാനെ വലിയ സ്കോറിൽ നിന്ന് അകറ്റിയത് . ആദ്യ രണ്ട് ഓവറുകളിൽ കരുതലോടെ കളിച്ചായിരുന്നു രാജസ്ഥാൻറെ തുടക്കം . എന്നാൽ പവർപ്ലേ പൂർത്തിയാകുമ്പോൾ റൺറേറ്റ് ഉയർത്താൻ രാജസ്ഥാനായി . ഏഴാം ഓവറിലെ അവസാന പന്തിൽ 19 പന്തിൽ 36 റൺസെടുത്ത രഹാനെ പുറത്ത് . ഓരോവറിൻറെ ഇടവേളയിൽ മൂന്നാമൻ സഞ്ജു സാംസൺ ( 7 ) കുൽദീപിൻറെ കൈകളിൽ അവസാനിച്ചു . സീസണിൽ ആദ്യമായി സഞ്ജു ബാറ്റിംഗിൽ പരാജയപ്പെടുന്നതിന് ഹോം ഗ്രൌണ്ട് സാക്ഷിയായി . ആർസി ഷോർട്ട് ഒരറ്റത്ത് നിലയുറപ്പിച്ചത് മാത്രമായി മധ്യ ഓവറുകളിൽ രാജസ്ഥാൻറെ പ്രതിരോധം . ഷോർട്ടും ( 43 പന്തിൽ 44 ) , രാഹുൽ ത്രിപാദിയും ( 15 ) , ബെൻ സ്റ്റോക്സും ( 14 ) മടങ്ങിയതോടെ രാജസ്ഥാൻ പതറി . സീസണിലെ ഫോമില്ലായ്മ നാലാം മത്സരത്തിലും ആവർത്തിക്കുകയായിരുന്നു സ്റ്റോക്സ് . വൈകാതെ 19 - ാം ഓവറിലെ ആദ്യ പന്തിൽ 12 റൺസുമായി ഗൌതമും രണ്ടാം പന്തിൽ ഗോൾഡൺ ഡക്കായി ശ്രേയാസും വീണു . അതോടെ ജോസ് ബട്ട്ലറുടെ വെടിക്കെട്ടിൽ മാത്രമായി രാജസ്ഥാൻറെ പ്രതീക്ഷകൾ . 19 - ാം ഓവറിൽ ഒരു നോ ബോൾ ലഭിച്ചെങ്കിലും രാജസ്ഥാന് മുതലാക്കാനായില്ല . അവസാന ഓവറിൽ ബട്ട്ലർ ക്രിസീലുണ്ടായിരുന്നിട്ടും എട്ട് റൺ മാത്രമാണ് രാജസ്ഥാന് എടുക്കാനായത് . 24 റൺസുമായി ബട്ട്ലറും റണ്ണൊന്നുമെടുക്കാതെ ഉനദ്കട്ടും പുറത്താകാതെ നിന്നു . കൊൽക്കത്തയ്ക്കായി റാണയും കുരാനും രണ്ടും മാവി , ചൌള , കുൽദീപ് എന്നിവർ ഓരോ വിക്കറ്റുകളും വീഴ്ത്തി ."
business,"ഇന്ത്യയിൽ വിപണി സാധ്യതകൾ തുറന്നിട്ട് ബ്രിട്ടനിൽ വെണ്ണ ക്ഷാമം . ഉത്പാദനം കുറഞ്ഞതാണ് വെണ്ണ പ്രതിസന്ധിക്ക് കാരണം . ക്ഷാമം മറികടക്കാൻ ഇന്ത്യയിൽ നിന്നുള്ള പാൽ ഉത്പന്നങ്ങളുടെ കയറ്റുമതി വർദ്ധിപ്പിക്കാനാകുമോ എന്ന് ഉറ്റുനോക്കുകയാണ് ബ്രിട്ടൻ . ഒരു മാസത്തിനുള്ളിൽ ബ്രിട്ടനിൽ വെണ്ണയ്ക്ക് 20 ശതമാനമാണ് വില കൂടിയത് . സാധാരണക്കാർക്ക് വെണ്ണ അപ്രാപ്യമാകുന്ന സ്ഥിതി . ഉത്പാദനം കുറഞ്ഞതാണ് വെണ്ണ വില ഉയർത്തുന്നത് . ആരോഗ്യ കാര്യങ്ങളിൽ ജനം കൂടുതൽ ശ്രദ്ധകേന്ദ്രീകരിക്കുന്നതും വെണ്ണ പ്രതിസന്ധിക്ക് കാരണമായി പറയുന്നു . അടുത്തിടെ പുറത്ത് വന്ന പഠന റിപ്പോർട്ട് അനുസരിച്ച് സംസ്കരിച്ച ഭക്ഷണം കഴിക്കുന്നത് ഹൃദയാഘാത സാധ്യത കൂട്ടുമെന്ന് കണ്ടെത്തിയിരുന്നു . ഇതേത്തുടർന്ന് നാട്ടുകാർ പാൽ , വെണ്ണ പോലുള്ള സ്വഭാവിക ആഹാര രീതിയിലേക്ക് മാറിയത് ക്ഷാമത്തിന് കാരണമായി . വെണ്ണ ക്ഷാമം കേക്ക് , പേസ്റ്ററി എന്നിവയുടെ വിലയും ഉയരുന്നുണ്ട് . നിലവിലെ സ്ഥിതി തുടർന്നൽ ക്രിസ്മസിന് ബ്രിട്ടനിൽ കേക്ക് കിട്ടാത്ത സ്ഥിതി വരും . കഴിഞ്ഞ വർഷവും ക്രിസ്മസിന് വെണ്ണക്ഷാമം നേരിട്ടിരുന്നു . ബ്രിട്ടനിൽ ക്ഷീരകർഷകരുടെ എണ്ണം പ്രതിവർഷം കുറയുന്നതും പ്രതിസന്ധി രൂക്ഷമാക്കുന്നു . കഴിഞ്ഞ അഞ്ച് വർഷത്തിനുള്ളിൽ ക്ഷീരകർഷകരുടെ എണ്ണത്തിൽ ഗണ്യമായ ഇടിവാണ് സംഭവിച്ചത് . വെണ്ണക്ഷാമം പരിഹരിക്കാൻ ഇന്ത്യയിൽ നിന്നുള്ള പാൽ ഉത്പന്നങ്ങളുടെ കയറ്റുമതി വർദ്ധിപ്പിക്കാനാകുമോ എന്ന ബ്രിട്ടൻ പരിശോധിക്കുന്നുണ്ട് . രണ്ട് മാസം ദില്ലിയിലെത്തിയ ബ്രീട്ടിഷ് സംഘം ഇതിന്റെ സാധ്യതകൾ വിലയിരുത്തിയിരുന്നു . നിലവിൽ ലോകത്ത് ഏറ്റവും അധികം പാൽ ഉത്പാദിപ്പിക്കുന്നത് ഇന്ത്യയിലാണ് . മൊത്തം പാൽ ഉത്പാദനത്തിന്റെ 19 ശതമാനവും ഇന്ത്യയുടെ സംഭാവനയാണ് ."
sports,ബാഴ്സലോണയുടെ ചരിത്രത്തിലെ ഏറ്റവും വലിയ ഗോൾവേട്ട കൂട്ടുകെട്ടായ എംഎസ്എൻ ( മെസി - സുവാരസ് - നെയ്മർ ) ത്രയം ഇനിയുണ്ടാകില്ല . ബ്രസീൽ സൂപ്പർ താരം നെയ്മർ ബാഴ്സലോണ വിട്ട് ഫ്രഞ്ച് ക്ലബ്ബായ പിഎസ്ജിയിൽ ചേരാൻ തീരുമാനിച്ചു . ടീം വിടുകയാണെന്ന് നെയ്മർ ബാഴ്സലോണയെ ഔദ്യോഗികമായി അറിയിച്ചു . ദോഹയിൽ പിഎസ്ജി മാനേജുമെൻറുമായി ചർച്ച നടത്തിയശേഷം ബാഴ്സയിൽ എത്തിയ നെയ്മറെ കോച്ച് ഏണസ്റ്റോ പരിശീലം നടത്താൻ അനുവദിച്ചില്ല . ഇതിന് തൊട്ടുപിന്നാലെയാണ് ടീം വിടുകയാണെന്ന് നെയ്മർ അറിയിച്ചത് . ബാഴ്സയിലെ സഹതാരങ്ങളോട് യാത്ര ചോദിക്കുകയും ചെയ്തു . റെക്കോർഡ് തുകയായ 260 ദശലക്ഷം ഡോളറാണ് നെയ്മറുടെ ട്രാൻസ്ഫർ തുക . മുഴുവൻ തുകയും നൽകിയാൽ നെയ്മറെ ഉടൻ വിട്ടുനൽകുമെന്ന് ബാഴ്സ അറിയിച്ചു . 2013ൽ ബ്രസീലിയൻ ക്ലബ്ബായ സാന്റോസിൽ നിന്നാണ് നെയ്മർ ബാഴ്സയിലെത്തിയത് . അഞ്ചു വർഷത്തേക്കായിരുന്നു ബാഴ്സയുമായി നെയ്മറുടെ കരാർ . ബാഴ്സലോണയിൽ താരം പലപ്പോഴും മെസിയുടെയും സുവാരസിന്റെയും നിഴലിലായിപ്പോയിരുന്നു . ഇന്റർനാഷണൽ ചാമ്പ്യൻസ് കപ്പിൽ റയൽ മാഡ്രിഡിനെതിരെ ആയിരുന്നു നെയ്മർ അവസാനമായി ബാഴ്സ ജേഴ്സിയിൽ കളിച്ചത് .
sports,ബോളിവുഡ് നടി അനുഷ്കാ ശർമയുമായുള്ള വിരാട് കൊഹ്ലിയുടെ പ്രണയവും പിന്നീടുണ്ടായ പ്രണയത്തകർച്ചയും ആരാധകർ ഒരുപാട് ആഘോഷിച്ചതാണ് . ട്വന്റി - 20 ലോകകപ്പിൽ കൊഹ്ലിയുടെ മിന്നുന്ന പ്രകടനത്തിന് കാരണം അനുഷ്കയുമായുള്ള ബന്ധം തകർന്നതാണെന്നുവരെ പ്രചാണവുമുണ്ടായി . എന്നാൽ അന്ന് അനുഷ്കയെ ട്രോൾ ചെയ്തതിനെതിരെ കൊഹ്ലി പ്രതിരോധവുമായി രംഗത്തെത്തി . ഇരുവരും വീണ്ടും ഒന്നായോ എന്ന് ആരാധകർക്ക് അന്നുതുടങ്ങിയ സംശയമാണ് . കഴിഞ്ഞദിവസം കൊഹ്ലിയോട് മാധ്യമപ്രവർത്തകർ ചോദിച്ചപ്പോൾ കൊഹ്ലി ഒറ്റവാക്കിൽ മറുപടി നൽകി . അത് മാറ്റാരും അറിയേണ്ട കാര്യമല്ല എന്നായിരുന്നു കൊഹ്ലിയുടെ മറുപടി . അതിനെക്കുറിച്ച് കൂടൂതലൊന്നും പറയില്ലെന്നും കൊഹ്ലി വ്യക്തമാക്കി . ബോളിവുഡ് നടൻ സൽമാൻ ഖാനെ ഒളിംപിക്സിനുള്ള ഇന്ത്യൻ ടീമിന്റെ ഗുഡ്വിൽ അംബാസഡറാക്കിയതിനെക്കുറിച്ചും കൊഹ്ലി മൌനം പാലിച്ചു . കരിയറിലും ജീവിതത്തിലും ആത്മാർഥതയോടെയാണ് താൻ മുന്നോട്ടുപോവുന്നതെന്ന് കൊഹ്ലി പറഞ്ഞു . കരിയറിന്റെ തുടക്കംമുതെല സച്ചിൻ ടെൻഡുൽക്കറാണ് എന്റെ മാതൃകാപുരുഷൻ . കരിയറിന്റെ തുടക്കത്തിൽ ആരാധകർക്ക് എന്നെക്കുറിച്ചുണ്ടായിരുന്ന പല മുൻധാരണകളും മാറ്റാൻ ഞാൻ കഠിനാധ്വാനം ചെയ്തിട്ടുണ്ട് . കൂടുതൽ സത്യസന്ധതയോടെയും ആത്മാർപ്പണത്തോടെയും ഞാൻ എന്റെ കർമത്തിൽ മുഴുകി . എന്റെ സുഹൃത്തുക്കൾക്കും വീട്ടുകാർക്കും അറിയാം ഞാൻ എങ്ങനത്തെ മനുഷ്യനാണെന്ന് . ഇപ്പോൾ ആരാധകർക്കും - വിരാട് ഫാൻ ബോക്സ് ഉദ്ഘാടനം ചെയ്ത് കൊഹ്ലി പറഞ്ഞു . കളിക്കളത്തിലായാലും പുറത്തായാലും സത്യസന്ധതയോടെ പെരുമാറിയാൽ അതിന് അനുസരിച്ചുള്ള പ്രതിഫലം ലഭിക്കുമെന്നാണ് തന്റെ വിശ്വാസമെന്നും കൊഹ്ലി പറഞ്ഞു .
business,"ഇന്ത്യൻ രൂപ ചരിത്രത്തിലെ ഏറ്റവും വലിയ ഇടിവാണ് ഇന്ന് നേരിട്ടുകൊണ്ടിരിക്കുന്നത് . ഇന്ന് ഒരു ഘട്ടത്തിൽ സർവ്വകാലത്തെ താഴ്ന്ന നിരക്കായ 69.62 എന്ന നിരക്കിലേക്ക് വരെ മൂല്യം ഇടിഞ്ഞു . വെള്ളിയാഴ്ച 68.83ലാണ് വിപണി വ്യാപാരം അവസാനിപ്പിച്ചത് . ഇതിൽ നിന്ന് 0.9 ശതമാനത്തിന്റെ ഇടിഞ്ഞ് 69.46ലായിരുന്നു ഇന്ന് രാവിലെ 9.15ന് വ്യാപാരം നടന്നത് . പിന്നീട് 69.62 വരെ ഇടിഞ്ഞെങ്കിലും പിന്നീട് ചെറിയ രീതിയിൽ നില മെച്ചപ്പെടുത്തിയിട്ടുണ്ട് . ഓഹരിവിപണിയിൽ തകർച്ചയോടെയാണ് ഇന്ന് വ്യാപാരം തുടങ്ങിയത് . 37 , 869 പോയിന്റിൽ വ്യാപാരം തുടങ്ങിയ സെൻസെക്സ് രാവിലെ 290 പോയിന്റ് ഇടിഞ്ഞു . 80 പോയിന്റോളം ഇടിഞ്ഞ നിഫ്റ്റിയും നഷ്ടത്തിൽ തന്നെയാണ് വ്യാപാരം തുടങ്ങിയത് . നില അൽപം മെച്ചപ്പെടുത്തിയ സെൻസെക്സ് 257 പോയിന്റ് നഷ്ടത്തിൽ 37,612 ആണ് ഇപ്പോൾ വ്യാപാരം നടത്തുന്നത് . നിഫ്റ്റി 64 പോയിന്റ് നഷ്ടത്തിൽ 11364ലും വ്യാപാരം തുടരുന്നു . ടെക് മഹീന്ദ്ര , കോൾ ഇന്ത്യ , ഗെയിൽ തുടങ്ങിയ കമ്പനികളാണ് ഇന്ന് നേട്ടമുണ്ടാക്കിയത് . വേദാന്ത , എസ്ബിഐ , എച്ച്പിസിഎൽ എന്നിവ നഷ്ടത്തിലാണ് വ്യാപാരം നടത്തുന്നത് ."
technology,വീഡിയോ സ്ട്രീമിംഗ് പ്ലാറ്റ്ഫോമിൽ വലിയ മത്സരമാണ് നടക്കുന്നത് . പരമ്പരഗതമായി വീഡിയോ രംഗത്ത് ആധിപത്യം പുലർത്തുന്ന ഗൂഗിളിൻറെ യൂട്യൂബിന് വലിയ വെല്ലുവിളിയാണ് പല സോഷ്യൽ മീഡിയ പ്ലാറ്റ്ഫോമുകളും ഉയർത്തുന്നത് . ഇതിനെ നേരിടാൻ അതിവേഗമുള്ള മാറ്റങ്ങൾ യൂട്യൂബ് വരുത്തുന്നുണ്ട് . ഇതിൽ യൂട്യൂബ് അടുത്തുതന്നെ വരുത്തുന്ന മാറ്റമാണ് ഇപ്പോൾ ടെക് സൈറ്റുകളിലെ ചർച്ച . കഴിഞ്ഞ മെയിൽ തന്നെ 9 ടു 5 മാക് പുറത്തുവിട്ട വിവരപ്രകാരം യൂട്യൂബ് മൊബൈൽ ആപ്പിൽ ഇൻകൊഗ്നിറ്റോ മോഡ് ഏർപ്പെടുത്തുകയാണ് . ഇത് പ്രകാരം നിങ്ങളുടെ ആപ്പിൽ ഈ മോഡിൽ ഇട്ട് വീഡിയോ കണ്ടാൽ അത് ഒരിക്കലും ബ്രൌസിംഗ് ഹിസ്റ്ററിയിൽ കാണില്ല . സ്വകാര്യമായി എന്തും കാണാം എന്നതാണ് ഇതിൻറെ ഗുണം . ഇപ്പോൾ ഇതാ ഈ മോഡുള്ള ആപ്പിൻറെ സ്ക്രീൻ ഷോട്ടും ചില ടെക് സൈറ്റുകൾ പുറത്തുവിടുന്നു . ക്രോം പോലുള്ള ബ്രൌസറുകളിൽ ഇപ്പോൾ തന്നെയുള്ള സംവിധാനമാണിത് . ഇൻകൊഗ്നിറ്റോ മോഡ് സുരക്ഷിതമായ ബ്രൌസിംഗിന് സഹായകരമാകും എന്നാണ് റിപ്പോർട്ട് .
sports,ബി സി സി ഐ 455 കോ ടി രൂ പ ന ഷ്ട പ രി ഹാ ര മാ യി ന ൽ ക ണ മെ ന്ന് പാ ക് ക്രി ക്ക റ്റ് ബോ ർ ഡ് . പാ ക്കി സ്ഥാ നി ൽ ഇ ന്ത്യ ദ്വി രാ ഷ്ട്ര പ ര മ്പ ര ക ളി ക്കാ തി രു ന്ന തി ൻറെ ന ഷ്ട പ രി ഹാ ര മാ യാ ണ് 70 ദ ശ ല ക്ഷം ഡോ ള ർ പി സി ബി ആ വ ശ്യ പ്പെ ട്ടി രി ക്കു ന്ന ത് . ഇ ക്കാ ര്യം ചൂ ണ്ടി ക്കാ ട്ടി ഐ സി സി ത ർ ക്ക പ രി ഹാ ര സ മി തി ക്കു മു മ്പാ കെ പി സി ബി ഉ ട ൻ പ രാ തി ന ൽ കും . ആ റ് ദ്വി രാ ഷ്ട്ര പ ര മ്പ ര ക ളി ക്കാ ൻ ബി സി സി ഐ ത ങ്ങ ളു മാ യി 2014 ൽ ക രാ ർ ഒ പ്പി ട്ടു . ഇ തി ൽ ആ ദ്യ പരമ്പര പാ ക്കി സ്ഥാ നി ൽ ന ട ക്കു മെ ന്നാ ണ് തീ രു മാ നി ച്ചി രു ന്ന ത് . എ ന്നാ ൽ അ ത് ഇ തു വ രെ യും ന ട ന്നി ട്ടി ല്ലെ ന്നും പി സി ബി ചെ യ ർ മാ ൻ ന ജം സേ ത്തി പ റ ഞ്ഞു . പാ ക്കി സ്ഥാ നു മാ യി ക ളി ക്കു ന്ന തി ന് യാ തൊ രു പ്ര ശ്ന ങ്ങ ളു മി ല്ലാ തി രി ക്കെ 2008 മു ത ൽ ത ങ്ങ ളു മാ യി ദ്വി രാ ഷ്ട്ര പ ര മ്പ ര ക ളി ക്കു ന്ന തി ൽ നി ന്നും ഇ ന്ത്യ പി ൻ മാ റി യെ ന്നും സേ ത്തി പ റ ഞ്ഞു . 2015 മു ത ൽ 2023 വ രെ ആ റ് ദ്വി രാ ഷ്ട്ര പ ര മ്പ ര ക ൾ ക ളി ക്കു ന്ന തി നാ ണ് ബി സി സി ഐ യു മാ യി ക രാ റി ലാ യ ത് . ത ങ്ങ ളു ടെ ഹോം മാ ച്ചു ക ൾ ഇ രു രാ ജ്യ ങ്ങ ൾ ക്കും സ മ്മ ത മു ള്ള നി ഷ്പ ക്ഷ വേ ദി യി ൽ ക ളി ക്കാ മെ ന്നു വ രെ നി ർ ദേ ശം വ ച്ച താ ണെ ന്നും പി സി ബി ചെ യ ർ മാ ൻ പ റ യു ന്നു . നി ഷ്പ ക്ഷ വേ ദി യി ൽ പോ ലും ക ളി ക്കാ ൻ ഇ ന്ത്യ ത യാ റാ കാ ത്ത തു മൂ ലം പി സി ബി ക്ക് ക ന ത്ത ന ഷ്ട മാ ണ് ബി സി സി ഐ വ രു ത്തി വ ച്ചി രി ക്കു ന്ന ത് . കൂ ടി യാ ലോ ച ന ക ൾ ക്കു ശേ ഷം എ ത്ര യും വേ ഗം ന ഷ്ട പ രി ഹാ രം ആ വ ശ്യ പ്പെ ട്ടു ള്ള പ രാ തി ന ൽ കു മെ ന്നും പി സി ബി ചെ യ ർ മാ ൻ കൂ ട്ടി ച്ചേ ർ ത്തു .
technology,"തിമിംഗലങ്ങളുടെ ശവപ്പറമ്പായി ഓസ്ട്രേലിയയിലെ കടൽതീരം . പടിഞ്ഞാറൻ ആസ്ട്രേലിയയിലെ ഹാമലിൻ ഉൾക്കടലിൻറെ തീരത്താണ് 150 ഒളം തിമിംഗലങ്ങൾ ചത്തടിഞ്ഞത് . കഴിഞ്ഞ ദിവസം പുലർച്ചയോടെയാണ് കടൽ തീരത്ത് താമസിക്കുന്ന മത്സ്യബന്ധന തൊഴിലാളികളാണ് ഈ പ്രതിഭാസം ആദ്യം കണ്ടത് . കരയ്ക്കടിഞ്ഞ തിമിംഗലങ്ങളിൽ 65 എണ്ണത്തിന് ആദ്യം ജീവനുണ്ടായിരുന്നു . മത്സ്യബന്ധന തൊഴിലാളികൾ വിവരം അറിയിച്ചതിനെ തുടർന്ന് സമുദ്ര സംരക്ഷണ സംഘടനക്കാരും പരിസ്ഥിതി പ്രവർത്തകരും , സർക്കാർ അധികാരികളും സ്ഥലത്ത് എത്തി . 15 തിമിംഗലങ്ങളിൽ മാത്രമേ ഇപ്പോൾ ജീവൻ അവശേഷിക്കുന്നുള്ളു . ജീവനോടെ അവശേഷിക്കുന്ന തിമിംഗലങ്ങളെ ആഴക്കടലിലെത്തിക്കാനുള്ള പരിശ്രമങ്ങളിലാണ് സന്നദ്ധ സംഘടനകൾ . തിമിംഗലത്തിന്റെ ഇറച്ചി കഴിക്കാനായി കടലിൽ നിന്നും പല തരം ജീവികളും കരയിലേക്ക് കയറി വരാനുള്ള സാധ്യതയുള്ളതായും അതുകൊണ്ട് തന്നെ പ്രദേശ വാസികൾ സംഭവ സ്ഥലത്ത് നിന്നും അകന്ന് നിൽക്കണമെന്നും മത്സ്യ ബന്ധന വകുപ്പ് മുന്നറിയിപ്പ് നൽകി . ഇതിനെ തുടർന്ന് പ്രദേശ വാസികളും ആശങ്കയിലാണ് . തിമിംഗലങ്ങളുടെ മൃതദേഹങ്ങൾ പ്രദേശത്ത് നിന്നും നീക്കം ചെയ്തു വരികയാണ് . ഇവയുടെ മരണ കാരണം അറിയുവാനായി രക്ത സാംപിളുകൾ എടുത്ത് പരിശോധനയ്ക്ക് അയച്ചിട്ടുണ്ട് . 2009 ലും ഈ പ്രദേശത്ത് സമാനമായി 80 തിമിംഗലങ്ങൾ കൂട്ടത്തോടെ ചത്തു പൊങ്ങിയിരുന്നു . കടലിലെ വിഷബാധ ആയിരിക്കാം മരണ കാരണം എന്നാണ് ചില ഓസ്ട്രേലിയൻ സയൻസൈറ്റുകളിൽ വരുന്ന റിപ്പോർട്ട് . അടുത്തിടെ സമുദ്രമലിനീകരണം കൂടിയ പ്രദേശമാണ് പടിഞ്ഞാറൻ ഓസ്ട്രേലിയ ."
business,"അമൽ നീരദ് സിനിമ പോലെ സ്ലോ മോഷനിൽ ഇഴഞ്ഞുനീങ്ങുന്ന നെറ്റ് . . ഒച്ചുവേഗത്തിൽ ഇഴഞ്ഞ് ലോഡ് ആകുന്ന സൈറ്റുകൾ . . ബിഎസ്എൻ ഉപയോക്താക്കളുടെ സ്ഥിരം പരാതിയാണിത് . പരാതികൾക്ക് ഇനി ഫുൾസ്റ്റോപ്പിടാം . എന്തെന്നാൽ കേരളത്തിൽ ബിഎസ്എൻ 4ജി എത്തുന്നു . ബിഎസ്എൻഎൽ 4ജി എന്ന സ്വപ്നം ഈ വർഷം തന്നെ യാഥാർത്ഥ്യമാകുമെന്ന് ബിഎസ്എൻഎൽ ചീഫ് ജനറൽ മാനേജർ ആർ . മണി വാർത്താസമ്മേളനത്തിൽ അറിയിച്ചു . ദില്ലി സർക്കാർ സ്കൂളിലെ വിദ്യാർത്ഥികൾ സ്വകാര്യ സിബിഎസ്ഇ വിദ്യാർത്ഥികളെ കടത്തിവെട്ടി . 500 രൂപയ്ക്ക് 100 ജിബി ഡാറ്റഃ ജിയോ ഫൈബർ 5 കലക്കും , തുടക്കം ദീപാവലി ദിനത്തിൽ ! ! പദ്ധതിയുടെ ആദ്യഘട്ടം ഡിസംബറിൽ പൂർത്തിയാകും . ഇപ്പോൾ നിലവിലുള്ള ബിഎസ്എൻഎൽ 3ജി ടവറുകൾ 4ജിയിലേക്ക് മാറും . ആദ്യഘട്ടത്തിൽ തിരുവനന്തപുരം , കൊച്ചി , കോഴിക്കോട് നഗരങ്ങളിലാണ് 4ജി സൌകര്യം ലഭ്യമാകുക . ഇതിനായുള്ള ടെണ്ടർ നടപടികൾ ആരംഭിച്ചുകഴിഞ്ഞു . ക്രമേണ , കേരളത്തിലെ എല്ലാ ജില്ലകളിലേക്കും പ്രധാനഗരങ്ങളിലേക്കും 3ജി സൌകര്യം ബിഎസ്എൻഎൽ വ്യാപിപ്പിക്കും . 1100 സ്ഥലങ്ങളിൽ 3ജി സൌകര്യവും 300 സ്ഥലങ്ങളിൽ 2ജി സൌകര്യവും പുതിയതായി കൊണ്ടുവരാനും തീരുമാനമായിട്ടുണ്ട് . ജിയോ തരംഗത്തിനിടയിലും കേരള സർക്കിളിൽ ലാഭമുണ്ടാക്കാൻ കഴിഞ്ഞെന്നും സ്വാധീനം വർദ്ധിപ്പിക്കാനുള്ള ജിയോയുടെ ശ്രമങ്ങളെ അതിജീവിച്ചെന്നും അധികൃതർ പറഞ്ഞു . 700 കോടിയുടെ ലാഭം ഈ വർഷം സർക്കിളിന് ഉണ്ടായെന്നും അധികൃതർ അറിയിച്ചു ."
business,"ഡിജിറ്റൽ കറൻസി ബിറ്റ്കോയിൻ അമേരിക്കയിലെ പ്രമുഖ അവധി വ്യാപാര എക്സ്ചേഞ്ചിൽ വ്യാപാരം ആരംഭിച്ചു . CBOE എക്സ്ചേഞ്ചിൽ 16,000 ഡോളറിനാണ് ബിറ്റ് കോയിൻറെ അവധി വ്യാപാരം . ബിറ്റ്കോയിൻറെ ഭാവി സാധ്യത കണക്കിലെടുത്ത് അമേരിക്കയിലെ മറ്റ് എക്സ്ചേഞ്ചുകളും അവധി വ്യാപാരത്തിലേക്ക് കടക്കുകയാണ് . അംഗീകൃത കറൻസിയല്ലെന്ന പഴി ഏറെക്കേട്ട ഡിജിറ്റൽ കറൻസി ബിറ്റ്കോയിൻ നിക്ഷേപകരുടെ വിശ്വാസത്തിൽ ആദ്യകടമ്പ കടന്നിരിക്കുന്നു . അമേരിക്കയിലെ പ്രമുഖ അവധി വ്യാപാര എക്സ്ചേഞ്ചായ CBOEൽ 15,460ൽ തുടങ്ങിയ ബിറ്റ് കോയിൻറെ വ്യാപാരം 16,000 ഡോളർ വരെ ഉയർന്നു . വ്യാപാരം ആരംഭിച്ച ഉടൻ ബിറ്റ്കോയിൻ വാങ്ങാൻ നിക്ഷേപകർ ഇരച്ച് കയറി വന്നതിനാൽ തുടക്കത്തിൽ CBOE എക്സ്ചേഞ്ച് വെബ്സൈറ്റിൻറെ പ്രവർത്തനം മന്ദഗതിയിലായി . വെള്ളിയാഴ്ച ബിറ്റ് കോയിൻറെ മൂല്യം ചരിത്രത്തിലാദ്യമായി 16,858 ഡോളറിലേക്ക് ഉയർന്നിരുന്നു . എന്നാൽ അവധി വ്യാപാരത്തിൽ ഈ നിലവാരം നിലനിർത്താനായില്ല . CBOEയുടെ ചുവട് പിടിച്ച് ലോകത്തെ ഏറ്റവും വലിയ അവധി വ്യാപാര എക്സ്ചേഞ്ചുകളിലൊന്നായ ചിക്കാഗോ മർക്കന്റൈൽ എക്സ്ചേഞ്ച് അടുത്ത തിങ്കളാഴ്ച ബിറ്റ്കോയിനിൽ അവധിവ്യാപാരം ആരംഭിക്കും . നസ്ഡാക്കും വൈകാതെ ഈ വഴി സഞ്ചേരിച്ചേക്കുമെന്നും റിപ്പോർട്ടുകളുണ്ട് . ബിറ്റ് കോയിൻ മൂല്യത്തിലെ വർദ്ധനയ്ക്ക് പിന്നാലെ അവധിവ്യാപാരം കൂടി ആരംഭിച്ചതോടെ പാരമ്പര്യ നിക്ഷേപതലങ്ങളിൽ തിരിച്ചടി നേരിടുന്നതായാണ് സൂചന . 2009ൽ അവതരിപ്പിച്ച ബിറ്റ് കോയിന് 2010ൽ രണ്ട് രൂപയും മൂന്ന് മാസം മുമ്പ് ഒന്നേമുക്കാൽ ലക്ഷം രൂപയുമായിരുന്നു മൂല്യം . അമേരിക്കയിലെ പ്രമുഖ അവധിവ്യാപാര എക്സ്ചേഞ്ചുകളിൽ ബിറ്റ്കോയിൻ ഇടപാടിന് കമോഡിറ്റി ഫ്യൂച്ചേഴ്സ് ട്രേഡിങ് കമ്മിഷൻ അനുമതി കൊടുത്തതാണ് മൂല്യത്തിലെ ഈ കുതിച്ചുചാട്ടത്തിന് ഇടയാക്കിയത് . ഇന്ത്യൻ രൂപയിൽ പത്തേമുക്കാൽ ലക്ഷം രൂപയാണ് നിലവിൽ ഒരു ബിറ്റ് കോയിന് വില . അതേസമയം നിയമാനുസൃതമായ ചട്ടക്കൂടില്ലാത്തതിനാൽ ബിറ്റ് കോയിൻറെ വിനിമയം കരുതിയിരിക്കണമെന്നാണ് റിസർവ് ബാങ്കിൻറെ മുന്നറിയിപ്പ് ."
technology,ലൈംഗിക സംതൃപ്തിക്കായി ഉപയോഗിക്കുന്ന വൈബ്രറ്ററുകൾ ഉപയോഗിച്ചവർക്ക് കിട്ടിയത് വലിയ പണി . ഉപയോക്താക്കളുടെ സ്വകാര്യ നിമിഷങ്ങൾ പകർത്തിയത് ഇത് നിർമ്മിച്ച സെക്സ് ടോയ് കമ്പനി തന്നെയാണ് . സംഭവത്തിൽ കമ്പനി മാപ്പ് പറഞ്ഞു . സംഭവം ബോധപൂർവം സംഭവിച്ചതല്ലെന്നും സോഫ്റ്റ്വെയർ പിഴവാണ് അബദ്ധം സംഭവിക്കാൻ കാരണമെന്നുമാണ് കമ്പനിയുടെ വിശദീകരണം . സോഷ്യൽ മീഡിയ പ്ലാറ്റ്ഫോമായ റെഡ്ഡിറ്റിൽ ടൈ ഡോക്ടർ എന്ന യൂസർ നെയിമിൽ നിന്നും എഴുതിയ കുറിപ്പിലൂടെയാണ് സംഭവം പുറത്തറിഞ്ഞത് . മൊബൈൽ ഫോൺ വഴി നിയന്ത്രിക്കാവുന്ന വൈബ്രേറ്ററിലൂടെ രഹസ്യനിമിഷങ്ങൾ ഫോണുകളിലേക്ക് റെക്കോർഡ് ചെയ്തുവെന്നാണ് ആരോപണം . സംഭവം വിവാദമായതോടെ കമ്പനി കുറ്റസമ്മതം നടത്തി . ഫോൺ ഫാക്ടറി റീസെറ്റ് ചെയ്യാൻ ശ്രമിക്കുന്നതിനിടെയാണ് ടൈ ഡോക്ടർ എന്ന യൂസർക്ക് ഇക്കാര്യം വ്യക്തമായത് . തൻറെ പങ്കാളിയുടെ സ്വകാര്യ നിമിഷങ്ങളുടെ റെക്കോർഡിംഗ് ഫോണിൽ കണ്ടെത്തിയെന്നും അത് കഴിഞ്ഞ തവണ വൈബ്രേറ്റർ ഉപയോഗിച്ചപ്പോൾ റെക്കോർഡ് ചെയ്യപ്പെട്ടതാണെന്നും ഈ യൂസർ സ്ഥിരീകരിച്ചു . ഉപയോക്താവിന്റെ പോസ്റ്റ് വൈറലായതോടെ മറ്റ് ഉപയോക്താക്കളും ഇക്കാര്യം പരിശോധിച്ച് സ്ഥിരീകരിച്ചു .
sports,ഇന്ത്യയുടെ വിൻഡീസ് സന്ദർശനത്തിലെ അവസാന മത്സരമായ ട്വന്റി 20യിൽ ഇന്ത്യയെ ഒൻപത് വിക്കറ്റിന് തറപറ്റിച്ച് വെസ്റ്റ് ഇൻഡീസ് . ഇന്ത്യ ഉയർത്തിയ 191 റൺസ് വിജയലക്ഷ്യം 18.3 ഓവറിൽ ഒരു വിക്കറ്റ് നഷ്ടത്തിൽ വിൻഡീസ് മറികടന്നു . പുറത്താകാതെ 125 റൺസടിച്ച എവിൻ ലൂയിസാണ് വിൻഡീസിന്റെ വിജയം അനായാസമാക്കിയത് . അഞ്ച് മത്സരങ്ങളുടെ ഏകദിന പരമ്പരയ്ക്ക് ശേഷമുള്ള ഏക ട്വന്റി 20 മത്സരമാണ് വിൻഡീസ് കരസ്ഥമാക്കിയത് . ടോസ് നേടിയ വിൻഡീസ് ഇന്ത്യയെ ബാറ്റിംഗിനയച്ചു . 20 ഓവറിൽ ആറ് വിക്കറ്റ് നഷ്ടത്തിൽ ഇന്ത്യ 190 റൺസെടുത്തു . മറുപടി ബാറ്റിംഗിനിറങ്ങിയ വിൻഡീസിന്റെ കരുത്തന്മാർ ഇന്ത്യടെ ബോളിംഗ് നിരയെ നിലംപരിശാക്കി . പുറത്താകാതെ 62 പന്തിൽ 125 റൺസെടുത്ത എവിൻ ലൂയിസാണ് വിൻഡീസിന്റെ താരം . കുൽദീപ് യാദവിന്റെ പന്തിൽ ധോണിയുടെ ക്യാച്ചോടെ ഗെയിൽ പുറത്തായി . എന്നാൽ ലൂയിസ് സാമുവൽസ് ( 29 - പന്തിൽ 36 ) കൂട്ടുകെട്ടിൽ വിൻഡീസ് വിജയം അനായാസമാക്കി .
business,"ഇന്ത്യയെക്കുറിച്ച് നിർണ്ണായ പ്രഖ്യാപനവുമായി അന്താരാഷ്ട്ര നാണയനിധി . 2018 ൽ സാമ്പത്തിക വളർച്ചയിൽ ഇന്ത്യ ചൈനയെ മറികടക്കുമെന്നും ജിഡിപിയിൽ 7.4 ശതമാനം വളർച്ച സ്വന്തമാക്കുമെന്ന് പ്രതീക്ഷിക്കുന്നുവെന്നും ഐഎംഎഫ് വ്യക്തമാക്കി . 6 . 8 ശതമാനം വളർച്ചയുള്ള ചൈനയെ ഇന്ത്യയെ മറികടക്കുന്നതിന് സാക്ഷിയാവുമെന്നും ഐഎംഎഫ് പറയുന്നുണ്ട് . തിങ്കളാഴ്ചയാണ് അന്താരാഷ്ട്രനാണയനിധി ഇത് സംബന്ധിച്ച പ്രഖ്യാപനം നടത്തിയിട്ടുള്ളത് . ഇന്ത്യയിൽ 55 ലക്ഷം തൊഴിൽ അവസരങ്ങളോ . . എല്ലാം ഫേക്ക് . . കൊട്ടിഘോഷിച്ച ആ റിസർച്ച് ഫലത്തിന് പിന്നിൽ ! ! നരേന്ദ്രമോദി സർക്കാർ ഇന്ത്യയിൽ കൊണ്ടുവന്ന രണ്ട് സാമ്പത്തിക പരിഷ്കാരങ്ങളുടെ ആഘാതത്തിൽ നിന്ന് ഇന്ത്യ കരകയറുമെന്നും ഐഎംഎഫ് പറയുന്നു . 2019ൽ ഇന്ത്യയുടെ ജിഡിപിയുടെ വളർച്ച 7.8 ശതമാനത്തിലെത്തുമെന്നും ചൈനയുടേത് 6.4 ശതമാനമാകുമെന്നും ദാവോസിൽ നടക്കാനിരിക്കുന്ന ലോക സാമ്പത്തിക ദർശത്തിലാണ് ഇന്ത്യയുടെ സാമ്പത്തിക വളർച്ചയെക്കുറിച്ച് പ്രവചനമുള്ളത് . കുറച്ച് കാലം സാമ്പത്തിക വളർച്ചയിൽ പിന്നോക്കം പോയെങ്കിലും ഇന്ത്യ മികച്ച നേതൃരാജ്യമായി വളർച്ച പ്രാപിക്കുന്നുണ്ടെന്ന് നേരത്തെ തന്നെ ഐഎംഎഫ് ചൂണ്ടിക്കാണിച്ചിരുന്നു . ഉയർന്ന നിക്ഷേപവും കയറ്റുമതി ഉയർത്തിയതും അനുകൂല ഘടകങ്ങളായാണ് കണക്കാക്കുന്നത് . നിലവിൽ ആഗോള വളർച്ചയുടെ മൂന്നിലൊന്നും സംഭാവന ചെയ്യുന്നത് ചൈനയാണ് . മറ്റ് വികസ്വര രാജ്യങ്ങളുമായി താരതമ്യം ചെയ്യുമ്പോൾ ഇന്ത്യയ്ക്ക് വൻ വളർച്ചാ സാധ്യതയാണുള്ളതെന്നും ചൈനയെ കാത്തിരിക്കന്നത് മാന്ദ്യമാണെന്നും ഐഎംഎഫ് പറയുന്നു . തൊഴിൽ മേഖകളിൽ ഇന്ത്യ നടപ്പിലാക്കിയ പരിഷ്കാരങ്ങൾ , ആരോഗ്യം , വിദ്യാഭ്യാസം , നിക്ഷേപത്തിനുള്ള സാധ്യതകൾ എന്നിവ ഇന്ത്യയ്ക്ക് അനുകൂല ഘടകമായി ഭവിച്ചിട്ടുണ്ടെന്നും ഐഎംഎഫ് വിലയിരുത്തുന്നു . ജിഎസ്ടിയുൾപ്പെടെയുള്ളവയെ സർക്കാർ ഗൌരവത്തോടെ നോക്കിക്കാണുന്നത് മികച്ച നീക്കമാണെന്ന വിലയിരുത്തലും ഐഎംഎസ് നടത്തുന്നുണ്ട് ."
technology,"ജിയോയുടെ സൌജന്യ ഓഫറുകൾ തുടരാമെന്ന് ടെലികോം ട്രൈബ്യൂണൽ ഉത്തരവിട്ടു . ജിയോ പ്രവർത്തനം ആരംഭിച്ച ശേഷം 90 ദിവസങ്ങൾ കഴിഞ്ഞിട്ടും സൌജന്യ ഓഫറുകൾ തുടരാൻ ട്രായ് അനുമതി നൽകിയിരുന്നു . അനുമതിക്ക് സാധുത നൽകുകയാണ് ടെലികോം ട്രൈബ്യൂണൽ ചെയ്തത് . ഈ മാർഗനിർദേശങ്ങൾ നൽകുന്നതിനുള്ള അധികാരം ട്രായക്കാണ് . എല്ലാ സേവനങ്ങളും സൌജന്യമായി നൽകുന്നതിനുള്ള അപേക്ഷ പ്രവർത്തനം തുടങ്ങന്നതിന് മുമ്പ് ഓപ്പറേറ്റർമാർക്ക് സമർപ്പിക്കാൻ സാധിക്കും . നിലവിൽ , താരിഫ് മുഴുവൻ തീരുമാനിക്കാനുള്ള അധികാരം ഓപ്പറേറ്റർമാർക്കുണ്ട് . പക്ഷേ താരിഫ് ഏഴ് പ്രവർത്തി ദിവസം മുമ്പ് ട്രായുടെ അനുമതിക്ക് സമർപ്പിക്കണം . എയർടെൽ , ഐഡിയ എന്നീ ടെലികോം കമ്പനികളാണ് ട്രായുടെ തീരുമാനത്തിനെതിരെ ട്രൈബ്യൂണലിനെ സമീപിച്ചത് ."
business,"ലോകബാങ്കിന് ബദലായി ബ്രിക്സ് രാജ്യങ്ങളുടെ നേതൃത്വത്തിൽ പുതിയ ബാങ്ക് വരുന്നു . ഇന്ത്യക്കാരനായിരിക്കും ബാങ്കിന്റെ ആദ്യ അധ്യക്ഷൻ . ചൈനയിലെ ഷാങ്ഹായ് ആയിരിക്കും ബാങ്കിന്റെ ആസ്ഥാനം . ബ്രസീലിൽ നടക്കുന്ന ബ്രിക്സ് രാജ്യങ്ങളുടെ സമ്മേളനത്തിലാണ് സുപ്രധാനമായ തീരുമാനം . ബ്രസീൽ , ചൈന , ഇന്ത്യ , റഷ്യ , ദക്ഷിണാഫ്രിക്ക എന്നീ രാജ്യങ്ങൾ ചേർന്നതാണ് ബ്രിക്സ് . ബ്രസീൽ പ്രസിഡന്റ് ദിൽമ റൌസഫ് ആണ് പുതിയ വികസന ബാങ്കിന്റെ കാര്യം വെളിപ്പെടുത്തിയത് . ഇന്ത്യൻ പ്രധാനമന്ത്രി നരേന്ദ്ര മോദി , ചൈനീസ് പ്രസിഡന്റ് സി ജിൻപിങ് , ദക്ഷിണാഫ്രിക്കൻ പ്രസിഡന്റ് ജേക്കബ് സുമ , റഷ്യൻ പ്രധാനമന്ത്രി വ്ലാദിമിർ പുച്ചിൻ എന്നിവർ ചേർന്നായിരിക്കും ബാങ്കിന്റെ പ്രഖ്യാപനം നടത്തുക . അമേരിക്കൻ നേതൃത്വത്തിലുള്ള ലോകബാങ്കിന് ബദലായിരിക്കും പുതിയ ബാങ്ക് . മിനി ഐഎംഎഫ് എന്ന പേരിലായിരിക്കും ഇത് അറിയപ്പെടുക . പ്രാരംഭ ഘട്ടത്തിൽ 5000 കോടി ഡോളറായിരിക്കും മൂലധനം . ഇതുവഴി 10000 കോടി ഡോളറിന്റെ ക്രയവിക്രയങ്ങൾ സാധ്യമാക്കാനാകും . കഴിഞ്ഞ വർഷം തന്നെ ഇത്തരമൊരു വികസന ബാങ്ക് സംബന്ധിച്ച ചർച്ചകൾ തുടങ്ങിയിരുന്നു . ഒരു തരത്തിൽ പറഞ്ഞാൽ അമേരിക്കൻ വിരുദ്ധ കൂട്ടായ്മയുടെ ബാങ്കാണ് ഇതെന്നും പറയാവുന്നതാണ് . റഷ്യയും ചൈനയും ബ്രസീലും നേരത്തേ തന്നെ അമേരിക്കൻ വിരുദ്ധത പ്രകടിപ്പിച്ചിട്ടുള്ളവരാണ് . ബാങ്കിന്റെ ആസ്ഥാനം ജോഹന്നാസ് ബർഗിൽ ആകണം എന്ന് ദക്ഷിണാഫ്രിക്കൻ പ്രസിഡന്റ് ജേക്കബ് സുമ ശക്തമായി ആവശ്യപ്പെട്ടിരുന്നു . എന്നാൽ ചർച്ചകൾക്കൊടുവിൽ ഇത് ചൈനക്ക് ലഭിച്ചു . ബാങ്കിന്റെ ആദ്യ പ്രസിഡന്റ് സ്ഥാനത്തേക്ക് റഷ്യയായിരുന്നു ഇന്ത്യക്കൊപ്പം അവകാശ വാദം ഉന്നയിച്ചിരുന്നത് ."
business,"സ്വീഡിഷ് ആഡംബര കാർ നിർമാതാക്കളായ വോൾവോയുടെ എക്സ് . സി 90 ടി 8 പുറത്തിറങ്ങി . നിലവിൽ ഇന്ത്യക്കായി പ്രത്യേകം ഒരുക്കിയ ഡീസൽ എൻജിനിൽ ഓടുന്ന വാഹനത്തിന്റെ പ്ലഗ് ഇൻ ഹൈബ്രിഡ് മോഡലാണ് പുറത്തിറങ്ങിയത് . ഇരട്ട എഞ്ചിനുകളോടു കൂടിയ എക്സ് സി 90 ടി 8 വൈദ്യുതിയിലും കുതിക്കും . വോൾവോ ഇന്ത്യയിൽ ഇറക്കുന്ന ഇത്തരത്തിലുള്ള ആദ്യ വാഹനമാണിത് . ടി 8 പെട്രോൾ ട്വിൻ എൻജിനുമായി സഹകരിക്കുന്ന ഇലക്ട്രിക് മോട്ടോറാണ് എക്സ് സി 90 ടി 8 പ്ലഗ് ഇൻ ഹൈബ്രിഡിൻറെ പ്രത്യേകത . 2 . 0 ലിറ്റർ പെട്രോൾ യൂണിറ്റും ഇലക്ട്രിക് മോട്ടോറും ചേരുമ്പോൾ 400 പി . എസ് . ഊർജം ലഭിക്കും . നിലവിലെ എക്സ് സി 90 നിൽ ഉള്ള 8 - സ്പീഡ് ഐസിൻ ഗിയർ ബോക്സ് തന്നെയാണ് പുതിയതിലും . എ ഡബ്ല്യു ഡി , സേവ് , ഓഫ്റോഡ് , പ്യുവർ , ഹൈബ്രിഡ് ആൻഡ് പവർ എന്നിങ്ങനെ ആറ് ഡ്രൈവിങ് മോഡുകളുണ്ട് പുതിയ വാഹനത്തിന് . സാഹചര്യത്തിനനുസരിച്ച് പെട്രോൾ എൻജിനിലോ , ഇലക്ട്രിക് മോട്ടോറിലോ അല്ലെങ്കിൽ രണ്ടിലും കൂടിയോ ഓടാൻ പാകത്തിലാണ് എക്സ് സി 90 ടി 8 പ്ലഗ് ഇൻ ഹൈബ്രിഡിനെ ഒരുക്കിയിരിക്കുന്നത് . കഴിഞ്ഞ വർഷം ഷാംഗ്ഹായ് മോട്ടോർ ഷോയിലാണ് വോൾവോ എസ് സി അവതരിപ്പിക്കുന്നത് . സ്കെയിലബിൾ പ്രോഡക്റ്റ് ആർക്കിടെക്ചർ സാങ്കേതികവിദ്യ അടിസ്ഥാനമാക്കിയാണ് നിർമ്മാണം . ആംബിയന്റ് ലൈറ്റിംഗ് , ഇലക്ട്രിക്കലായി അഡ്ജസ്റ്റ് ചെയ്യാവുന്ന റിയർ സീറ്റുകൾ തുടങ്ങിയവ പുതിയ വോൾവോയുടെ സവിശേഷതയാണ് . ആവശ്യത്തിന് ലെഗ്സ്പേസും പുതിയ വോൾവോയിൽ ലഭ്യമാക്കിയിട്ടുണ്ട് . യൂറോപ്യൻ മാതൃകയിലുള്ള ടച്ച്സ്ക്രീനും റെഫ്രിജറേറ്ററും ഫോൾഡ് ചെയ്യാവുന്ന ടേബിളുകളും ബോവേഴ്സ് വിൽക്കിൻസ് ഓഡിയോ സിസ്റ്റവും വോൾവോയിലുള്ളത് . സുരക്ഷയ്ക്ക് അതീവ പ്രാധാന്യം നൽകുന്ന നിർമ്മാതാക്കളാണ് വോൾവോ . പിരേലി നോയിസ് ക്യൻസലിംഗ് സിസ്റ്റവും വാഹനത്തിന്റെ മികവ് വർധിപ്പിക്കുന്നു . 9 . 2kWh ലിഥിയം ബാറ്ററിയാണ് വാഹനത്തിന്റെ മറ്റൊരു സവിശേഷത . 1 . 25 കോടി രൂപയാണ് പുതിയ വോൾവോയുടെ ഡൽഹിയിലെ എക്സ് ഷോറൂം വില ."
entertainment,"മമ്മൂട്ടിയെ നായകനാക്കി റാം സംവിധാനം ചെയ്ത ' പേരൻപി ' ന്റെ തമിഴ്നാട് വിതരണാവകാശം വിറ്റുപോയി . ലൈറ്റ് വെയ്റ്റ് എന്ന കമ്പനിയാണ് വിതരണാവകാശം സ്വന്തമാക്കിയതെന്ന് റാം തന്നെയാണ് ട്വിറ്ററിലൂടെ അറിയിച്ചത് . ഫെബ്രുവരിയിൽ ചിത്രം തീയേറ്ററുകളിലെത്തുന്ന വിവരം നിർമ്മാതാക്കൾ നേരത്തേ പുറത്തുവിട്ടിരുന്നു . മമ്മൂട്ടിയുടെ സമീപകാല കരിയറിലെ ഏറ്റവും ശ്രദ്ധേയ പ്രകടനമെന്ന് വിലയിരുത്തപ്പെട്ട ചിത്രമാണ് പേരൻപ് . കഴിഞ്ഞ വർഷത്തെ റോട്ടർഡാം ചലച്ചിത്രമേളയിൽ വേൾഡ് പ്രീമിയർ നടന്ന ചിത്രത്തിന്റെ ഇന്ത്യൻ പ്രീമിയർ ഇക്കഴിഞ്ഞ ഗോവ ചലച്ചിത്ര മേളയിലായിരുന്നു . ഡെലിഗേറ്റുകളിൽ നിന്ന് വലിയ പ്രതികരണമാണ് ചിത്രത്തിന് ലഭിച്ചത് . ഓൺലൈൻ ടാക്സി ഡ്രൈവറായ അമുദൻ എന്ന കഥാപാത്രത്തെയാണ് ചിത്രത്തിൽ മമ്മൂട്ടി അവതരിപ്പിക്കുന്നത് . സ്പാസ്റ്റിക് പരാലിസിസ് എന്ന സവിശേഷ , ശാരീരിക വൈകാരികാവസ്ഥയിലുള്ള പെൺകുട്ടിയുടെ അച്ഛനാണ് മമ്മൂട്ടിയുടെ കഥാപാത്രം . അച്ഛനും മകൾക്കും കടന്നുപോകേണ്ടിവരുന്ന ദുർഘടമായ ജീവിതസാഹചര്യങ്ങളിലേക്കാണ് റാമിന്റെ ഫോക്കസ് . മമ്മൂട്ടിയുടെ സാന്നിധ്യത്താൽ ഏറെക്കാലമായി മലയാളി പ്രേക്ഷകർക്കിടയിലും കാത്തിരിപ്പുള്ള ചിത്രമാണ് പേരൻപ് ."
sports,"ഐപിഎല്ലിൽ സൺറൈസേഴ്സ് ഹൈദരാബാദ് നാലാം ജയത്തോടെ നാലാം സ്ഥാനത്തേക്ക് ഉയർന്നു . കരുത്തരായ റോയൽ ചലഞ്ചേഴ്സ് ബാംഗ്ലൂരിനെ 15 റൺസിനാണ് ഹൈദരാബാദ് തോൽപ്പിച്ചത് . വിജയലക്ഷ്യമായ 195 റൺസ് പിന്തുടർന്ന ആർസിബിക്ക് 6 വിക്കറ്റ് നഷ്ടത്തിൽ 179 റൺസെടുക്കാനേ കഴിഞ്ഞുളളൂ . ഡിവിലിയേഴ്സ് 47 ഉം ക്യാപ്റ്റൻ കോലി 14 ഉം ഷെയ്ൻ വാട്സൺ രണ്ടും റൺസെടുത്ത് പുറത്തായി . സീസണിൽ ആദ്യമായി കളിച്ച മലയാളി താരം സച്ചിൻ ബേബി 16 പന്തിൽ ഒരു സിക്സറും 3 ഫോറും ഉൾപ്പെടെ 27 റൺസെടുത്തു . നേരത്തെ ഹൈദരാബാദിന് വേണ്ടി 50 പന്തിൽ 92 റൺസെടുത്ത ക്യാപ്റ്റൻ ഡേവിഡ് വാർണർ ആണ് മാൻ ഓഫ് ദ് മാച്ച് . കെയ്ൻ വില്ല്യംസൺ 50 റൺസെടുത്തു , 6 കളികളിൽ രണ്ടിൽ മാത്രം ജയിച്ച ബാംഗ്ലൂർ നിലവിൽ ഏഴാം സ്ഥാനത്താണ് . ക്രിസ് ഗെയ്ൽ ഇന്നലെ കളിച്ചില്ല ."
business,"ജവഹർലാൽ നെഹ്റു മുതൽ അടൽ ബിഹാരി വാജ്പേയി വരെ നീളുന്നതാണ് സ്വതന്ത്ര ഇന്ത്യയിലെ സ്മാരക നാണയങ്ങളുടെ കഥ . 1964 ലാണ് ആദ്യമായി ഇന്ത്യ ഒരു സ്മാരക നാണയം സർക്കാർ പുറത്തിറക്കുന്നത് . മുൻ പ്രധാനമന്ത്രി ജവഹർലാൽ നെഹ്റുവിൻറെ ജന്മവാർഷികം പ്രമാണിച്ചായിരുന്നു അന്ന് സർക്കാർ സ്മാരക നാണയം പുറത്തിറക്കിയത് . സർക്കാർ പുറത്തിറക്കുന്ന സ്മാരക നാണയങ്ങളെ സംബന്ധിച്ച ഇന്ത്യയിലെ ആദ്യ നിയമം 1906 ലെ ഇന്ത്യൻ കോയിനേജ് ആക്ട് ആയിരുന്നു . ഈ നിയമപ്രകാരം പുറത്തിറക്കാവുന്ന സ്മാരക നാണയത്തിൻറെ പരമാവധി മൂല്യം 100 രൂപയായിരുന്നു . പിന്നീട് , ഇന്ത്യ സ്വതന്ത്രമായതിന് ശേഷം 1975 ൽ സർക്കാർ ഈ നിയമം ഭേദഗതി ചെയ്തു . 1975 ലെ ഭേദഗതിയിലൂടെ ഈ പരിധി 100 ൽ നിന്ന് 1,000 ലേക്ക് ഉയർത്തി . സർക്കാർ ഇതുവരെ പുറത്തിറക്കിയ സ്മാരക നാണയങ്ങളിൽ ഏറ്റവും ഉയർന്ന മൂല്യമുളളത് 1,000 രൂപയുടേതാണ് . തഞ്ചാവൂരിലെ ബൃഹദേശ്വര ക്ഷേത്രത്തിന് ആയിരം വർഷം തികഞ്ഞതുമായി ബന്ധപ്പെട്ടാണ് സർക്കാർ 1,000 രൂപ മൂല്യമുളള നാണയം പുറത്തിറക്കിയത് . ഇതുവരെ ഒന്ന് , രണ്ട് , അഞ്ച് , പത്ത് , ഇരുപത് , അൻപത് , എഴുപത്തി അഞ്ച് , നൂറ് , നൂറ്റി അൻപത് എന്നിവയാണ് സർക്കാർ പലപ്പോഴായി പുറത്തിറക്കിയിട്ടുളള മറ്റ് സ്മാരക നാണയങ്ങളുടെ മൂല്യം . ബൃഹദേശ്വര ക്ഷേത്രത്തിൻറെ ചിത്രം ആലേഖനം ചെയ്ത നാണയം പുറത്തിറങ്ങിയപ്പോൾ 4,775 രൂപ , 4,435 രൂപ എന്നീ രണ്ട് നിരക്കുകളിലായിരുന്നു ലഭ്യമായിരുന്നത് . കഴിഞ്ഞ ദിവസം വാജ്പേയിയുടെ സ്മരണയിൽ പുറത്തിറങ്ങിയ 100 രൂപ നാണയം 3,300 രൂപ , 3,500 രൂപ എന്നീ പ്രീമിയം നിരക്കുകളിലാവും വിൽപ്പനയ്ക്ക് എത്തുകയെന്നാണ് ദേശീയ മാധ്യമ റിപ്പോർട്ടുകൾ . സാധാരണ നാണയങ്ങൾ പോലെ ഇവ വിനിമയത്തിന് എത്തില്ല . വാജ്പേയിയുടെ 94 മത് ജന്മവാർഷികത്തോടനുബന്ധിച്ച് പുറത്തിറക്കിയ നാണയം നിർമ്മിച്ചിരിക്കുന്നത് നാല് ലോഹങ്ങൾ ഉപയോഗിച്ചാണ് . 35 ഗ്രാം ഭാരമുളള നാണയത്തിൽ 50 ശതമാനം വെള്ളി , 40 ശതമാനം ചെമ്പ് , അഞ്ച് ശതമാനം വീതം സിങ്കും നിക്കലുമാണ് . പുതിയ 100 രൂപ നാണയത്തിന്റെ ഒരുഭാഗത്ത് വാജ്പേയിയുടെ മുഖവും മറുഭാഗത്ത് അശോക സ്തംഭവും ആലേഖനം ചെയ്തിരിക്കുന്നു . ദേവനാഗരി , റോമൻ ലിപികളിൽ സത്യമേവ ജയതേ , ഭാരത് , അടൽ ബിഹാരി വാജ്പേയി എന്നിങ്ങനെ രേഖപ്പെടുത്തിയിട്ടുണ്ട് . വാജ്പേയി ജനിച്ച വർഷമായ 192 ഉം അന്തരിച്ച വർഷമായ 2018 ഉം നാണയത്തിൽ നൽകിയിട്ടുണ്ട് . 1996ലും 1998 ലും വാജ്പേയി ഇന്ത്യയുടെ പ്രധാനമന്ത്രിയായിരുന്നു . 2018 ഓഗസ്റ്റ് 16നായിരുന്നു അദ്ദേഹം ലോകത്തോട് വിട പറഞ്ഞത് ."
sports,"സാനിയ മിർസയ്ക്കും രോഹൻ ബൊപ്പണ്ണയ്ക്കും എതിരെ ആഞ്ഞടിച്ച് ലിയാൻഡർ പെയ്സ് . തൻറെ നേട്ടങ്ങളിൽ അസൂയ ഉള്ള ആളുകളാണ് വിവാദങ്ങൾക്ക് പിന്നിലെന്ന് പെയ്സ് കുറ്റപ്പെടുത്തി . പതിനെട്ട് ഗ്രാൻഡ്സ്ലാം കീരിടങ്ങളും , 7 ഒളിംപിക്സ് പങ്കാളിത്തവും എന്ന തൻറെ നേട്ടം 10 ജന്മമെടുത്താലും സ്വന്തമാക്കാൻ ഇവർക്ക് കഴിയില്ല . തൻറെ പ്രതിച്ഛായ മോശമാക്കാൻ നിരന്തരം ഇക്കൂട്ടർ ശ്രമിക്കുകയാണെന്നും ഒരു വാർത്താ ഏജൻസിക്ക് നൽകിയ അഭിമുഖത്തിൽ പെയ്സ് വിമർശിച്ചു . തൻറെ നേരേ ആരെല്ലാം കുരച്ചാലും , ഡേവിസ് കപ്പ് ടീമിൽ നിന്ന് വിരമിക്കില്ലെന്നും പെയ്സ് വ്യക്തമാക്കി . ഒളിംപിക്സിലെ മിക്സ്ഡ് ഡബിൾസിന് സാനിയ ബൊപ്പണ്ണ സഖ്യത്തെ അയച്ചതിനെ പെയ്സ് കഴിഞ്ഞ ദിവസം വിമർശിച്ചിരുന്നു . തുടർന്ന് പെയ്സ് വിഷം നിറഞ്ഞ മനസ്സിന് ഉടമയെന്ന് സാനിയയും വാർത്തയിലിടം പിടിക്കാനുള്ള ശ്രമമെന്ന് ബൊപ്പണ്ണയും കുറ്റപ്പെടുത്തിയിരുന്നു . ഈ പ്രസ്താവനകളോട് പ്രതികരിക്കുകയായിരുന്നു ."
technology,ഇന്ത്യയിൽ അശ്ലീല സൈറ്റുകൾ ഏറ്റവും കൂടുതൽ കാണുന്ന സ്ത്രീകളുള്ള സംസ്ഥാനം കേരളമാണെന്ന് സർവേ . ഒരു സർ വേയാണ് ഇക്കാര്യം വ്യക്തമാക്കുന്നത് . രണ്ടാംസ്ഥാനത്ത് ദില്ലിക്കും ഏറ്റവും കുറവ് ആന്ധ്രയിലുമാണ് . അസമിലാണ് ഏറ്റവും കൂടുതൽ ആളുകൾ അശ്ലീല സൈറ്റ് കാണുന്നത് . അമേരിക്കയിലെയും ജർമനിയിലെയും ഇൻറർനെറ്റ് സ്ഥാപനങ്ങൾ പോൺഹബ്ബ് പോലുള്ള സൈറ്റുകളുമായി സംയുക്തമായി നടത്തിയ സർവേയിലാണ് ഇക്കാര്യം വെളിവായത് . രാജ്യങ്ങളുടെ കാര്യത്തിൽ എണ്ണംകൊണ്ട് ഇന്ത്യയ്ക്ക് മൂന്നാംസ്ഥാനവുമുണ്ട് . ഇന്ത്യയിൽ ഒരു മിനിറ്റിൽ 40000 പേർ അശ്ലീല വെബ്സൈറ്റ് കാണുന്നുവെന്നാണ് സർവേയിൽ കണ്ടെത്തിയത് . ഇക്കാര്യത്തിൽ ഒന്നാംസ്ഥാനം അമേരിക്കയ്ക്കും രണ്ടാം സ്ഥാനം ഇംഗ്ളണ്ടിനുമാണ് . സ്മാർട്ട്ഫോണുകളും ലാപ്ടോപുകളും വ്യാപകമായതോടെ പ്രായഭേദമന്യേ തങ്ങൾക്കിഷ്ടപ്പെട്ട സൈറ്റുകൾ കാണുവാനുള്ള അവസരം വർധിച്ചു . ഇഷ്ടപ്പെട്ട സൈറ്റുകളിൽ പ്രധാനം അശ്ലീലെസെറ്റുകളാണ് . ഇന്ത്യയിൽ ശരാശരി ഒമ്പത് മിനിറ്റ് 30 സെക്കൻഡ് ഇത്തരം സൈറ്റ് കാണുന്നുണ്ടെങ്കിൽ കമ്യൂണിസ്റ്റ് രാജ്യമായ ക്യൂബയിൽ ഇത് അഞ്ചുമുതൽ 6.5 മിനിറ്റുവരെയാണ് .
technology,"1 , 500 വ ർ ഷം പ ഴ ക്ക മു ള്ള ദക്ഷിണ അമേരിക്കയിലെ മായൻ പി ര മി ഡി ൽ ര ഹ സ്യ പാ ത കണ്ടെത്തി . കൂ ടു ത ൽ പ ഠ ന ങ്ങ ൾ മാ യ ൻ സം സ്കാ ര ത്തെ യും ജീ വി ത രീ തി യേ യും കു റി ച്ച് കൂ ടു ത ൽ അ റി വു ന ൽ കു മെ ന്നാ ണ് പു രാ വ സ്തു ശാ സ്ത്ര ജ്ഞ ർ ക രു തു ന്ന ത് . എ ഡി 1500 ൽ സ്പാ നി ഷ് പ ര്യ വേ ക്ഷ ക ർ ക ണ്ടെ ത്തി യ മാ യ ൻ പി ര മി ഡി ന ടി യി ൽ അമേരിക്കൻ പുരാവസ്തു ഗവേഷകരാണ് ര ഹ സ്യ പാ ത ക ണ്ടെ ത്തിയത് . ര ഹ സ്യ പാ ത യ്ക്ക ടി യി ൽ വെ ള്ളം നി റ ഞ്ഞ ഗു ഹ ക ളു ണ്ടോ എ ന്നാ ണ് ഇ പ്പോ ൾ പ രി ശോ ധി ക്കു ന്ന ത് . മാ യ ൻ മാ രു ടെ കാ ല ത്ത് ഇ ത്ത രം ഗു ഹ ക ളി ൽ അ ട ച്ച് ആ ളു ക ളെ കു രു തി കൊ ടു ത്തി രു ന്നെ ന്നാ ണ് ഗ വേ ഷ ക രു ടെ അ നു മാ നം . മാ യ ൻ ഇ തി ഹാ സ ങ്ങ ളി ൽ പ്ര തി പാ ദി ക്കു ന്ന കു കു ൽ ക ൻ എ ന്ന നാ ഗ ദൈ വ ത്തേ ക്കു റി ച്ചും കൂ ടു ത ൽ അ റി യാ ൻ ഈ ര ഹ സ്യ പാ ത സ ഹാ യി ക്കു മെ ന്നാ ണ് ക രു തു ന്ന ത് . മാ യ ൻ മാ രു ടെ ക ഥ ക ള നു സ രി ച്ച് ദേ ഹം മു ഴു വ ൻ ചി റ കു ക ളു ള്ള ഒ രു പാ മ്പാണ് കു കു ൽ ക ൻ . ഒ രു ഭൂ മി കു ലു ക്ക ത്തി ൻറെ സ മ യ ത്ത് ഭൂ മി ക്ക ടി യി ലു ള്ള ഒ രു ഗു ഹ യി ലൂ ടെ കു കു ൽ ക ൻ ര ക്ഷ പ്പെ ട്ടു എ ന്നാ ണ് മാ യ ൻ വി ശ്വാ സം ."
business,"അന്തർ സംസ്ഥാന ചരക്ക് ഗതാഗതത്തിന് ഏപ്രിൽ ഒന്നു മുതൽ ഇ - വേ ബിൽ സംവിധാനം നടപ്പാക്കും . ഇത് സംബന്ധിച്ച വിജ്ഞാപനം കഴിഞ്ഞദിവസം പുറത്തിറക്കി . ഈ മാസം പത്താം തീയ്യതി ചേർന്ന ജി . എസ് . ടി കൌൺസിൽ യോഗത്തിൽ ഇത് സംബന്ധിച്ച തീരുമാനമെടുത്തിരുന്നു . വിവിധ സംസ്ഥാനങ്ങളെ നാല് ഗ്രൂപ്പുകളായി തിരിച്ചാണ് ഇ - വേ ബിൽ നടപ്പാക്കുന്നത് . കേരളം ആദ്യ ഗ്രൂപ്പിലായതിനാൽ അടുത്തമാസം ഒന്നു മുതൽ തന്നെ ഇ - വേബിൽ നടപ്പിലാക്കിത്തുടങ്ങും . നിലവിൽ ചെക്ക് പോസ്റ്റുകൾ അടച്ചുപൂട്ടിയതിൽ പിന്നെ പരിശോധനയ്ക്ക് പകരം സംവിധാനങ്ങളില്ല . അടുത്തമാസം മുതൽ 50,000 രൂപയ്ക്ക് മുകളിൽ മൂല്യമുള്ള സാധനങ്ങൾ മറ്റൊരു സംസ്ഥാനത്തേക്കു കൊണ്ടുപോകണമെങ്കിൽ ഇ - വേ ബിൽ ആവശ്യമാണ് . ഇന്റർനെറ്റ് വഴിയും ജി . എസ് . ടി വകുപ്പിന്റെ മൊബൈൽ ആപ്പിലൂടെയും ഇ–വേ ബിൽ തയാറാക്കാം . രണ്ട് മാസം കൊണ്ട് എല്ലാ സംസ്ഥാനങ്ങളിലും ഇ - വേ ബിൽ സംവിധാനം പ്രാബല്യത്തിൽ വരും ."
business,"രാജ്യത്തെ പ്രമുഖ ടാക്സി സേവനദാതാക്കളായ ഒല ബസ് സർവീസും ഗ്രോസറി സ്റ്റോറുമായി എത്തുന്നു . ആരംഭിക്കുന്നു . ടാക്സി സേവനം നൽകുന്ന പോലെതന്നെയായിരിക്കും ബസ് സർവീസും തുടങ്ങുക . ടൂറിസ്റ്റ് സർവീസ് , ചാർട്ടേഡ് സർവീസ് എന്നിവയാണ് ആദ്യഘട്ടത്തിൽ ആരംഭിക്കുകയെന്ന് കമ്പനി അധികൃതർ പറയുന്നു . അടുത്ത രണ്ടുമാസത്തിനകം ബസ് സർവീസ് ആരംഭിക്കാനാണ് അധികൃതരുടെ തീരുമാനം . ബസ് സർവീസ് തുടങ്ങാനായി 15,700 കോടിയാണ് ഒല മുതൽമുടക്കുന്നത് . ബസ് സർവീസിനായി ഒല ബസ്സുകൾ വാങ്ങുകയില്ല . രജിസ്റ്റർ ചെയ്ത ബസ്സുടമകളെ ഉൾപ്പെടുത്തിയാണ് പദ്ധതി നടപ്പാക്കുക . ടെക്നോളജി പ്ലാറ്റ്ഫോമിലൂടെ നഗരത്തിന്റെ ഗതാഗത സൌകര്യം അന്താരാഷ്ട്ര നിലവാരത്തിലേക്ക് ഉയർത്താനാണ് ഒല ലക്ഷ്യമിടുന്നത് . യാത്രക്കാർക്ക് ഒല ആപ്പ് വഴി വീട്ടിലിരുന്ന് സീറ്റ് ബുക്ക് ചെയ്യാം . ഏറ്റവും അടുത്ത് ലഭ്യമായ ബസ് സർവീസ് ആപ്പിലൂടെ അറിയാനും അവസരമുണ്ട് . ബുക്കിങ്ങ് പൂർത്തിയാക്കുന്നതോടെ ഉപഭോക്താക്കൾക്ക് ഡ്രൈവറുടെ പേരും ഫോൺ നമ്പറും ലഭ്യമാകും . എസ് . എം . എസിലൂടെ ഷെയർ ചെയ്യുന്ന ലിങ്കിലൂടെ വാഹനത്തിന്റെ ലൊക്കേഷൻ ട്രാക്ക് ചെയ്യാനാകുമെന്നതാണ് മറ്റൊരു പ്രത്യേകത . ഒറ്റ ടച്ചിൽ ക്യാബ് ബുക്ക് ചെയ്യാൻ സാധിക്കുന്നതാണ് ഒലയുടെ മൊബൈൽ ആപ്പ് . ആൻഡ്രോയിഡ് , ഐ ഒ എസ് , വിൻഡോസ് എന്നി ആപ്ലിക്കേഷനുകൾ അടങ്ങിയ മൊബൈൽഫോണിൽ ഈ സേവനം ലഭ്യമാണ് ."
entertainment,"ഒരു ക്ലീഷേ പ്രണയകഥയമായി ശ്രീനിവാസനും മകൻ ധ്യാൻ ശ്രീനിവാസനും . സാൾട്ട് മാംഗോ ട്രീക്ക് ശേഷം രാജേഷ് സംവിധാനം ചെയ്യുന്ന ചിത്രത്തിലാണ് ഇരുവരും അഭിനയിക്കുന്നത് . ഇതാദ്യമായാണ് ധ്യാൻ ശ്രീനിവാസന് ഒപ്പം അഭിനയിക്കുന്നത് . ക്ലീഷേ പ്രണയകഥ എന്ന ടാഗ്ലൈനിൽ ഒരുങ്ങുന്ന ചിത്രത്തിൽ ധ്യാൻ , ശ്രീനിവാസന്റെ മകനായാണ് അഭിനയിക്കുന്നത് . അച്ഛന്റെ പ്രണയം കണ്ട് കൊതിക്കുന്ന മകനായാണ് ധ്യാൻ അഭിനയിക്കുന്നത് . പ്രണയിച്ച് വിവാഹം കഴിച്ച അച്ഛന്റെയും അമ്മയുടെയും ജീവിതം അസൂയയോടെ നോക്കുന്ന മകനാണ് ധ്യാൻ . മകനു വേണ്ടി മാത്രം ജീവിക്കുന്ന അച്ഛനായി ശ്രീനിവാസനും വേഷമിടുന്നു . തിരുവനന്തപുരമാണ് ലൊക്കേഷൻ ."
entertainment,"നാലാം വയസ്സിൽ താൻ പീഡിപ്പിക്കപ്പെട്ടുവെന്നും അതൊരു പീഡനമായിരുന്നെന്ന് തിരിച്ചറിയാൻ നീണ്ട 17 വർഷങ്ങളെടുത്തുവെന്നും നടി പാർവ്വതി . ജിയോ മാമി മുംബൈ ഫിലിം ഫെസ്റ്റിവൽ വേദിയിലാണ് പാർവ്വതിയുടെ തുറന്നുപറച്ചിൽ . "" വളരെ ചെറുപ്പത്തിലാണ് എനിക്ക് ആ അനുഭവം ഉണ്ടായത് . മൂന്നോ നാലോ വയസ് പ്രായമേ ഉണ്ടായിരുന്നുള്ളൂ . ഞാൻ പീഡിപ്പിക്കപ്പെടുകയായിരുന്നു . എന്താണ് യഥാർഥത്തിൽ അന്ന് സംഭവിച്ചത് എന്ന് തിരിച്ചറിയാൻ 17 വർഷങ്ങളെടുത്തു . പീഡനമാണെന്ന തിരിച്ചറിവിന് ശേഷം 12 വർഷങ്ങളെടുത്തു അതേക്കുറിച്ച് തുറന്നുപറയാൻ , "" പാർവ്വതി പറഞ്ഞു . ശൈശവകാലത്ത് നേരിട്ട ഈ മോശം അനുഭവം ഇത്രയും വർഷങ്ങൾക്ക് ശേഷവും സംഘർഷമുണ്ടാക്കുന്നുവെന്നും പാർവ്വതി . "" ഇപ്പോഴും ആ ഓർമ്മ ഓരോ ദിവസവും പ്രശ്നമുണ്ടാക്കുന്നുണ്ട് . ഓരോ ദിനവും അത് തിരിച്ചറിയുകയും സ്വീകരിക്കുകയും മറികടക്കുകയും ചെയ്യേണ്ടിവരുന്നുണ്ട് . ഒരു ദൈനംദിന പ്രവർത്തനമാണ് അത് . "" പാർവ്വതി പറഞ്ഞവസാനിപ്പിച്ചു . നാനാ പടേക്കർക്കെതിരായ തനുശ്രീ ദത്തയുടെ ആരോപണത്തോടെ ബോളിവുഡിൽ കരുത്താർജിച്ച മീടൂ ക്യാംപെയ്നിനോട് ഐക്യദാർഢ്യം പ്രഖ്യാപിച്ചാണ് ഇത്തവണത്തെ മുംബൈ മാമി ചലച്ചിത്രോത്സവം . മീടൂ ആരോപണവിധേയർ ഭാഗഭാക്കായ സിനിമകൾ പൂർണമായും ഒഴിവാക്കിയാണ് പ്രദർശിപ്പിക്കുന്ന ചിത്രങ്ങളുടെ അന്തിമപട്ടിക ."
business,"അഗ്നിബലമുള്ളവൻ ആരോഗ്യവാൻ എന്നത് ആയുർവേദത്തിന്റെ അടയാളവാക്യങ്ങളിൽ ഒന്നാണ് . വിശപ്പും ആഹാരവും ദഹനവും മറ്റുമായി ബന്ധപ്പെട്ട് കിടക്കുന്നു മനുഷ്യന്റെ ആരോഗ്യം . ഭക്ഷണത്തെയും ദഹനത്തെയും ബന്ധപ്പെടുത്തി ഓരോരുത്തരുടേയും ആരോഗ്യ സംരക്ഷണത്തിന് ഊന്നൽ നൽകി ആയുർവേദം മുന്നോട്ട് വെയ്ക്കുന്ന ഔഷധമാണ് അഷ്ടചൂർണം . വിശപ്പില്ലായ്മയും കഴിച്ച ഭക്ഷണം ദഹിക്കാതെ വരികയും ചെയ്യുക എന്നത് ബുദ്ധിമുട്ടേറിയ അവസ്ഥയാണ് . ഈ അവസ്ഥയെ അതിജീവിക്കാൻ സഹായിക്കുന്ന ഔഷധമാണ് അഷ്ടചൂർണം . വിശപ്പുണ്ടാക്കുകയും ഭക്ഷണത്തെ ദഹിപ്പിക്കാൻ സഹായിക്കുകയും ചെയ്യുന്ന ഔഷധദ്രവ്യങ്ങൾ ചേർത്താണ് ഈ മരുന്ന് നിർമിച്ചിരിക്കുന്നത് . കായമാണ് പ്രധാന മരുന്നുകളിലൊന്ന് . ഇതോടൊപ്പം ചുക്ക് , കുരുമുളക് , തിപ്പലി , അയമോദകം , ഇന്തുപ്പ് , ജീരകം , കരിഞ്ചീരകം എന്നിങ്ങനെ എട്ട് മരുന്നുകളാണ് ആകെയുള്ളത് . ഹിംഗ്വാഷ്ടകചൂർണം എന്നൊരു പേര് കൂടി ഈ മരുന്നിനുണ്ട് . ദ്രവ്യങ്ങളെല്ലാം കഴുകി വൃത്തിയാക്കി ഉണക്കിയെടുത്ത ശേഷം പൊടിച്ചെടുത്താണ് മരുന്ന് നിർമിക്കുന്നത് . ഇവ അരിച്ചെടുത്ത് ശാസ്ത്രീയമായി പായ്ക്ക് ചെയ്ത് വിപണിയിലേക്കെത്തുന്നു . ഊണ് കഴിക്കുമ്പോൾ ആദ്യത്തെ ഉരുള അഷ്ടചൂർണവും നെയ്യും ചേർത്ത് ഉരുട്ടി സ്വാദറിഞ്ഞ് സാവധാനത്തിൽ കഴിക്കണമെന്നാണ് വിധി . ഉമിനീർ മുതലുള്ള എല്ലാ ദഹനരസങ്ങളേയും ഉദ്ദീപിപ്പിച്ച് ഭക്ഷണം ആസ്വാദ്യകരമായ അനുഭവമാക്കുവാൻ അഷ്ടചൂർണം സഹായിക്കുന്നു . നെയ്യിന് പകരം മോര് , കഞ്ഞിവെള്ളം , തേൻ എന്നിവയിലേതെങ്കിലും ചേർത്തും കഴിക്കാവുന്നതാണ് . ഉദരകൃമികളെ നശിപ്പിക്കുവാനും കുടലിന്റെ ചലനങ്ങളെ ക്രമീകരിച്ച് വയറ്റിൽവേദന മുതലായവ ഇല്ലാതാക്കുവാനും അഷ്ടചൂർണം സഹായിക്കുന്നു ."
business,"ഓഹരി വിപണികൾ നേട്ടത്തിൽ . സെൻസെക്സ് 100 പോയന്റോളം ഉയർന്നാണ് വ്യാപാരം ചെയ്യുന്നത് . ഏഷ്യൻ വിപണികളിലെ നേട്ടത്തിന്റെ ചുവട് പിടിച്ചാണ് ഇന്ത്യൻ വിപണികളുടെയും വ്യാപാരം . അമേരിക്കൻ സർവീസ് സെക്ടർ 11 മാസത്തെ ഉയരത്തിൽ എത്തിയതാണ് ഏഷ്യൻ വിപണികളിലെ നേട്ടത്തിന് അടിസ്ഥാനം . എണ്ണ , വാതക സെക്ടറുകളിലെ ഓഹരികൾ ഇന്ന് നേട്ടമുണ്ടാക്കി . ഗെയിൽ , റിലയൻസ് , ഒഎൻജിസി എന്നിവരാണ് ഇന്ന് നേട്ടമുണ്ടാക്കുന്നവരിൽ പ്രമുഖർ . അതേസമയം ആക്സിസ് ബാങ്ക് , ഇൻഫോസിസ് , ടാറ്റ സ്റ്റീൽ എന്നിവർ നഷ്ടം നേരിട്ടു . ഡോളറുമായുള്ള വിനിമയത്തിൽ രൂപയും നഷ്ടത്തിലാണ് . 12 പൈസയുടെ നഷ്ടത്തോടെ 66 രൂപ 62 പൈസയിലാണ് രൂപ ."
business,"പൊതുമേഖല ബാങ്കുകളായ വിജയ ബാങ്ക് , ദേന ബാങ്ക് , ബാങ്ക് ഓഫ് ബറോഡ എന്നിവയുടെ ലയനത്തിന് കേന്ദ്ര മന്ത്രിസഭ അനുമതി നൽകി . ബാങ്ക് ഓഫ് ബറോഡയിൽ മറ്റ് രണ്ട് ബാങ്കുകളെ ലയിപ്പിക്കുകയാണ് ചെയ്യുക . ലയന ശേഷം രൂപീകൃതമാകുന്ന ബാങ്കിന് 14.82 ലക്ഷം കോടിയുടെ സംയോജിത ബിസിനസ് ഉണ്ടാകുമെന്നാണ് കണക്കാക്കുന്നത് . എസ്ബിഐ , ഐസിഐസിഐ എന്നിവയ്ക്ക് പിന്നിൽ മൂന്നാമത്തെ വലിയ ബാങ്ക് ആകും ഇതോടെ ബാങ്ക് ഓഫ് ബറോഡ ( ബിഒബി ) . ഈ ബാങ്കിന് 5.71 ശതമാനം നിഷ്ക്രിയാസ്തിയാകും ഉണ്ടാകുക . കഴിഞ്ഞ വർഷമാണ് പൊതുമേഖല ബാങ്കുകളുടെ ലയന നടപടിക്ക് സർക്കാർ തുടക്കമിട്ടത് . നേരത്തെ സ്റ്റേറ്റ് ബാങ്ക് ഓഫ് ഇന്ത്യയോട് അഞ്ച് അനുബന്ധ ബാങ്കുകളെയും ഭാരതീയ മഹിള ബാങ്കിനെയും ലയിപ്പിച്ചിരുന്നു . ആഗോള തലത്തിലെ ബാങ്കുകളെ പോലെ കരുത്തുറ്റ സുസ്ഥിരമായ ബാങ്കുകൾ സൃഷ്ടിക്കുകയാണ് ലയനത്തിലൂടെ സർക്കാർ ലക്ഷ്യമിടുന്നത് . ലയത്തിലൂടെ രൂപീകൃതമാകുന്ന ബാങ്കിന് സർക്കാരിൻറെ ഭാഗത്ത് നിന്ന് മൂലധന സഹായമുണ്ടാകും ."
entertainment,"ബാംഗ്ലൂർ ഡെയ്സിന് ശേഷം അഞ്ജലി മേനോൻ സംവിധാനം ചെയ്യുന്ന കൂടെയിലെ ഗാനം പുറത്തിറങ്ങി . വാനവില്ലെ എന്ന് തുടങ്ങുന്ന റഫീഖ് അഹമ്മദിൻറെ വരികൾക്ക് സംഗീതം നൽകിയിരിക്കുന്നത് എം ജയചന്ദ്രനാണ് . കാർത്തിക് ആണ് ഗാനം ആലപിച്ചിരിക്കുന്നത് . പൃഥ്വി രാജ് , പാർവ്വതി , നസ്രിയ എന്നിവർ കേന്ദ്രകഥാപാത്രങ്ങളായെത്തുന്ന ചിത്രംകൂടിയാണ് കൂടെ . ഇപ്പോൾ തീയേറ്ററുകളിലുള്ള റോഷ്നി ദിനകർ ചിത്രം മൈ സ്റ്റോറിക്ക് പിന്നാലെ പൃഥ്വിരാജ് - പാർവ്വതി കോമ്പിനേഷൻ എത്തുന്ന ചിത്രം , വിവാഹത്തിന് ശേഷം നസ്രിയയുടെ തിരിച്ചുവരവ് ചിത്രം , സംവിധായകൻ രഞ്ജിത്ത് ഒരു മുഴുനീള വേഷത്തിൽ എത്തുന്നു എന്നീ പ്രത്യേകതകളുമുണ്ട് കൂടെയ്ക്ക് . ജൂലൈ 14ന് തീയേറ്ററുകളിലെത്തുന്ന ചിത്രത്തിൻറെ ഛായാഗ്രഹണം , സൌബിൻ ഷാഹിർ ചിത്രം പറവ ക്യാമറയിൽ പകർത്തിയ ലിറ്റിൽ സ്വയമ്പ് പോൾ ആണ് . പ്രവീൺ ഭാസ്കർ ആണ് എഡിറ്റിംഗ് . ലിറ്റിൽ ഫിലിംസ് ഇന്ത്യയുമായി ചേർന്ന് രജപുത്ര വിഷ്വൽ മീഡിയയുടെ ബാനറിൽ എം . രഞ്ജിത്ത് ആണ് നിർമ്മാണം ."
technology,"ലൈൻ ന്യൂസ് സൈറ്റുകളിലെ വ്യാജന്മാരെ തുരത്താൻ ഗൂഗിൾ തയ്യാറെടുക്കുന്നു . ഓൺലൈനിലൂടെ പ്രചരിക്കുന്ന വാർത്തകളെക്കുറിച്ചു നിരവധി ആരോപണങ്ങളും വിമർശനങ്ങളും അടിക്കടി ഉയർന്ന സാഹചര്യത്തിൽ കടുത്ത നടപടിക്ക് ഒരുങ്ങുകയാണ് എന്ന് ഗൂഗിൾ പ്രഖ്യാപിച്ചു കഴിഞ്ഞു . വ്യാജ സൈറ്റുകൾ നിയന്ത്രിക്കുന്നവരെയും , സൈറ്റുകളുടെ യഥാർത്ഥ ഉടമസ്ഥത മറച്ചുവയ്ക്കുന്നവരുടെയും സൈറ്റുകൾ പട്ടികയിൽ നിന്ന് ഒഴിവാക്കുമെന്ന് ഗൂഗിൾ പറഞ്ഞു . സൈറ്റുകളുടെ ഉദ്ദേശ ശുദ്ധി പ്രദർശിപ്പിക്കാത്ത സൈറ്റുകളും , രാജ്യം , ദേശം എന്നിവ വ്യക്തമല്ലാത്ത സൈറ്റുകളും ഒഴിവാക്കപ്പെടും . സത്യസന്ധമായ വാർത്ത റിപ്പോർട്ടിങ് , വ്യക്തമായ വിവരം നൽകൽ എന്നിവയാണ് ഗൂഗിൾ ന്യൂസ് പട്ടികയിൽ ഉൾപ്പെടുത്താനുള്ള മാനദണ്ഡം . വാർത്തകൾ പ്രസിദ്ധീകരിക്കപ്പെടുന്ന ഇൻറ്റർനെറ്റ് ലോകത്തിൽ അതിനെ ഔദ്യോഗികമാക്കുന്ന എല്ലാ വിവരണങ്ങളും ആവശ്യമാണ് . യഥാർത്ഥ വാർത്തകളിൽ നിന്ന് മാറി സംഗ്രഹിച്ച വാർത്തകളോ , അല്ലെങ്കിൽ പ്രത്യേക സംവിധാനം വഴി ഗൂഗിളിന്റെ പരിശോധന സംവിധാനത്തെ മറി കടക്കുന്നവയോ ആയാലും അവയ്ക്കെതിരെ ശക്തമായ നടപടി ഉണ്ടാകും എന്ന് ഗൂഗിൾ മുന്നറിയിപ്പ് നൽകി . വാർത്താ സൈറ്റുകളുടെ ഉടമസ്ഥർ ശരിയായ മേൽവിലാസം അടക്കം ഉടമസ്ഥരെ സംബന്ധിച്ച എല്ലാ വിവരങ്ങളും പ്രദർശിപ്പിക്കേണ്ടത് അനിവാര്യമാണെന്നും ഗൂഗിൾ വ്യക്തമാക്കി . പുതുതായി തുടങ്ങിയ പല സൈറ്റുകളിലും അതിന് പിന്നിലുളളവർ ആരാണ് എന്ന് “എബൌട്ട് അസ്” എന്നിടത്ത് വ്യക്തമാക്കാറില്ല . ഇത്തരം സൈറ്റുകൾ നിക്ഷിപ്ത താൽപര്യം പ്രചരിപ്പിക്കാനുളള സംവിധാനമായാണ് ഉപയോഗിക്കപ്പെടുന്നത് . വാർത്തകൾക്കപ്പുറം വിദ്വേഷവും വ്യാജപ്രചാരണവും ഇത് വഴി നടത്തുന്നുണ്ടെന്നും പരാതികൾ ഉയർന്നിരുന്നു . ഈ സാഹചര്യത്തിലാണ് ഗൂഗിൾ തങ്ങളുടെ പുതിയ നീക്കവുമായി രംഗത്ത് വരുന്നത് . മാത്രമല്ല വാർത്താ സൈറ്റുകളിൽ ഉള്ളടക്കത്തേക്കാളധികം പരസ്യങ്ങളോ പണം വാങ്ങിയുള്ള പ്രചാരണ വിഷയങ്ങളോ ഉണ്ടാകാൻ പാടില്ലെന്നും ഗൂഗിൾ പറഞ്ഞു . ഗൂഗിളിന്റെ മാർഗനിർദേശങ്ങളിൽ ഉൾപ്പെടാത്ത , ദോഷകരമായ പ്രചാരണങ്ങൾ നടത്തുന്ന സൈറ്റുകളും ഒഴിവാക്കപ്പെടും , ഗൂഗിൾ അറിയിച്ചു ."
technology,"ഏറെ നാളത്തെ കാത്തിരിപ്പിനൊടുവിൽ ഐ ഫോൺ 7 പുറത്തിറങ്ങി . സാൻഫ്രാൻസിസ്കോയിൽ നടന്ന പ്രത്യേക ചടങ്ങിലാണ് ആപ്പിൾ സി . ഇ . ഒ റ്റിം കുക്ക് , ഐ ഫോൺ 7ഉം ഐ ഫോൺ 7 പ്ലസും പുറത്തിറക്കിയത് . ഇതുവരെ പുറത്തിറങ്ങിയതിൽ വെച്ച് ഏറ്റവും മികച്ചതെന്നാണ് അദ്ദേഹം ഐ ഫോൺ 7നെ വിശേഷിപ്പിച്ചത് . കറുപ്പിന്റെ രണ്ട് വേരിയന്റുകൾക്ക് പുറമേ , ഗോൾഡ് , സിൽവർ , റോസ് ഗോൾഡ് എന്നീ നിറങ്ങളിലായിരിക്കും ഫോൺ ഉപഭോക്താക്കളുടെ കൈകളിലെത്തുക . ഇതുവരെ ഐ ഫോണുകൾക്ക് അന്യമായിരുന്ന മാറ്റ് ബ്ലാക്ക് , ജെറ്റ് ബ്ലാക്ക് എന്നീ നിറങ്ങളും ഐ ഫോൺ7ലൂടെ ആപ്പിൾ രംഗത്തിറക്കിക്കഴിഞ്ഞു . സ്പർശനത്തിലെ ശക്തി തിരിച്ചറിഞ്ഞ് പ്രതികരിക്കുന്ന ഹോം ബട്ടണ് മറ്റൊരു പ്രത്യേകതയാണ് . 12 മെഗാപിക്സലുള്ള പിൻക്യാമറ തന്നെയാണ് ഐഫോണിന്റെ മുഖ്യ ആകർഷണം . രണ്ട് ലെൻസുകളാണ് ഈ ക്യാമറയിലുണ്ടാവുക . 56എംഎം ടെലിഫോട്ടോ ലെൻസും മറ്റൊരു വൈഡ് ആംഗിൾ ലെൻസുമാണ് ഇവ . ക്വാഡ് ടോൺ എൽ . ഇ . ഡി ഫ്ലാഷും ചിത്രങ്ങൾക്ക് മിഴിവേകും . 7 മെഗാപിക്സൽ എച്ച് . ഡിയാണ് മുൻക്യാമറ . സ്വന്തമായി വികസിപ്പിച്ചെടുത്ത ഇമേജ് സിഗ്നൽ പ്രോസസറാണ് ക്യാമറക്കായി ഉപയോഗിക്കുന്നത് . ഐ ഫോണുകളിൽ ആദ്യത്തെ വാട്ടർപ്രൂഫ് , ഡെസ്റ്റ് പ്രൂഫ് ഫോണുകളെന്ന ഖ്യാതിയും ഐ ഫോൺ 7ഉം , 7 പ്ലസിനും സ്വന്തമാകും . കൂടുതൽ തെളിച്ചമുള്ള ഡിസ്പ്ലേയും നിലവിലുള്ള A9 ചിപ്പുകളേക്കാൾ 40 ശതമാനം വേഗതയുള്ള 64 ബിറ്റ് A10 പ്രോസസറുകളും പുതിയ മോഡലുകളുടെ പ്രത്യേകതയാണ് . താഴെയും മുകളിലും രണ്ട് സ്പീക്കറുകളുള്ള ഇവ സ്റ്റീരിയോ ശബ്ദ മികവ് സമ്മാനിക്കുമെന്ന് ആപ്പിൾ അവകാശപ്പെടുന്നു . ടെക് ലോകം പ്രതീക്ഷിച്ചിരുന്ന പോലെ തന്നെ രണ്ട് പുതിയ മോഡലുകളിലും ഹെഡ്ഫോൺ ജാക്കുകളില്ല . അതുകൊണ്ടുതന്നെ പഴയ ഐഫോൺ മോഡലുകളുടെ പോലും ഹെഡ്സെറ്റുകൾ ഇതിൽ പ്രവർത്തിക്കില്ല . ലൈറ്റ്നിങ് ഇയർപോഡുകളും ലൈറ്റ്നിങ് - 3.5mm ഓഡിയോ അഡാപ്റ്ററുമായിരിക്കും ഇതിൽ പകരമുണ്ടാവുക . വയർലെസ് ഓഡിയോ അനുഭവത്തിനായി എയർപോഡുകളും പുതിയ മോഡലുകളിലുണ്ട് . ഇതുപക്ഷേ ഫോണിനൊപ്പം ലഭിക്കില്ല . പ്രത്യേകം വാങ്ങേണ്ടിവരും . വൈഫൈ ഉപയോഗിച്ചുകൊണ്ട് 14 - 15 മണിക്കൂറുകൾ ബാറ്ററി ലൈഫ് ഐ ഫോൺ 7 വാഗ്ദാനം ചെയ്യുന്നു . 32ജി . ബി , 128ജി . ബി , 256 ജി . ബി സ്റ്റോറേജോടുകൂടിയാവും ഫോൺ വിപണിയിൽ ലഭ്യമാവുക . 32 ജി . ബി വേരിയന്റിന് 649 ഡോളറാണ് ഐ ഫോൺ 7ന്റെ വില . 7 പ്ലസിന് 769 ഡോളറാവും . ആദ്യ ഘട്ടത്തിൽ അമേരിക്ക , ബ്രിട്ടൻ , ചൈന എന്നീ രാജ്യങ്ങളിലായിരിക്കും ലഭ്യമാവുക . ആദ്യ രണ്ട് ഘട്ടത്തിൽ ഫോൺ ലഭ്യമാവുന്ന രാജ്യങ്ങളുടെ പട്ടികയിലും ഇന്ത്യ ഉൾപ്പെട്ടിട്ടില്ല . വെള്ളിയാഴ്ച മുതൽ ഓർഡറുകൾ സ്വീകരിച്ച് 16 മുതൽ ഫോണുകൾ വിതരണം ചെയ്യുമെന്ന് കമ്പനി അറിയിച്ചിട്ടുണ്ട് ."
technology,ഉൽക്കാപതനത്തി ൻ്റെ അടുത്ത ഇര ഭൂമിയായിരിക്കാമെന്ന് നാസ ശാസ് ത്രജ്ഞൻമാരുടെ മുന്നറിയിപ്പ് . ചന്ദ്ര ൻ്റെ ഉപരിതലത്തിലുണ്ടായ ഉൽക്കാപ്പതനവും തുടർന്നുണ്ടായ വൻ സ് ഫോടനങ്ങളുടെയും ദൃശ്യങ്ങൾ പുറത്തുവിട്ടാണ് നാസയുടെ മുന്നറിയിപ്പ് . ഉൽക്കകളുടെയും ചിന്ന ഗ്രഹങ്ങളുടെയും പതനത്തിൽ നിന്നു രക്ഷ നേടാൻ സാ ങ്കേതിക വിദ്യകൾ വികസിപ്പിച്ചില്ലെങ്കിൽ ചന്ദ്രനിലെ ഉൽക്കപതനം വലിയ വെല്ലവിളിയാണെന്ന് നാസ പറയുന്നു . 880 പൌണ്ട് വരുന്ന ഉൽക്ക 2013 സെപ്റ്റംബർ 11നാണ് ചന്ദ്രോപരിതലത്തിൽ മണിക്കൂറിൽ 37900 മൈൽ വേഗതയിൽ ഇടിച്ചത് . ഇതിൻറെ ദൃശ്യങ്ങളാണ് നാസ ഇപ്പോൾ പുറത്തുവിട്ടിരിക്കുന്നത് . ഭൂമിയുടെ ഉപരിതലത്തിൽ ഉൽക്കയുടെ ഇടിയുണ്ടായാൽ ആഘാതം കനത്തതായിരിക്കുമെന്നും നാസ മുന്നറിയിപ്പ് നൽകുന്നു . ചന്ദ്രോപരിതലത്തിൽ ഉണ്ടായ ഉൽക്കയുടെ ഇടിയും സ് ഫോടനവും സമീപകാലത്ത് രേഖപ്പെടുത്തിയതിൽ ഏറ്റവും വലുതാണ് . സൂര്യനെ വലംവെക്കുന്ന പാറ രൂപത്തിലുള്ള വസ് തുക്കളെയാണ് ചെറുഗ്രഹങ്ങൾ ( ഛിന്ന ഗ്രഹങ്ങൾ ) എന്ന് വിളിക്കുന്നത് .
technology,"ഓപ്പോ എഫ്7 ഇന്ത്യയിൽ അവതരിപ്പിച്ചു . തിങ്കളാഴ്ച മുംബൈയിലാണ് ഫോൺ അവതരിപ്പിച്ചത് . നോച്ച് ഡിസ്പ്ലേയുമായാണ് ഫോൺ എത്തുന്നത് . 6 . 23 ഇഞ്ചാണ് ഫോണിൻറെ സ്ക്രീൻ വലിപ്പം . 19 : 9 അനുപാതത്തിലാണ് സ്ക്രീൻ . 25എംപിയാണ് മുന്നിലെ സെൽഫി ക്യാമറ . ഏപ്രിൽ 9 മുതൽ ഇന്ത്യൻ വിപണിയിൽ എത്തുന്ന ഫോണിൻറെ വില 21,990 രൂപ മുതലാണ് . സോളാർ റെഡ് , മുൺലൈറ്റ് സിൽവർ നിറങ്ങളിൽ എത്തുന്ന ഫോണിൻറെ റാം ശേഷി 4ജിബിയാണ് , ഇൻറേണൽ സ്റ്റോറേജ് 64ജിബിയും . ഈ ഫോണിൻറെ ഡയമണ്ട് ബ്ലാക്ക് , സൺറൈസ് റെഡ് എന്നീ നിറങ്ങളിലുള്ള 6ജിബി റാം , 128 ജിബി ഇൻബിൽട്ട് സ്റ്റോറേജ് എഫ്7 പതിപ്പിന് 26,990 രൂപയാണ് വില . ഈ ഫോൺ സ്പെഷ്യൽ എഡിഷനാണ് തിരഞ്ഞെടുത്ത സ്റ്റോറുകളിൽ മാത്രമേ ഇത് ലഭിക്കൂ . ആൻഡ്രോയ്ഡ് ഓറീയോയയിൽ ഒപ്പോയുടെ കളർ ഒഎസ് 5.0 ഇൻറർഫേസിലാണ് ഓപ്പോ എഫ്7 ഇറങ്ങുന്നത് . ഡ്യൂവൽ സിം ഈ ഫോണിൽ ഉപയോഗിക്കാം . റിയൽ ടൈം എച്ച് . ഡി ക്യാപ്പബിലിറ്റിയോടെയാണ് മുന്നിലെ 25 - എംപി സെൽഫി ക്യാമറ . 296 ഫേഷ്യൽ റെക്കഗനേഷൻ പൊയൻറ് , ബ്യൂട്ടി 2.0 ആപ്പ് എന്നിവ ഈ ക്യാമറയുടെ പ്രത്യേകതയാണ് . 3 , 400 എംഎഎച്ചാണ് ഫോണിൻറെ ബാറ്ററി ശേഷി . പ്രധാന ക്യാമറയുടെ ശേഷി 16 എംപിയാണ് . സ്ക്രീൻ റെസല്യൂഷൻ 1080x2280 പിക്സലാണ് . ഫോണിൻറെ പ്രോസസ്സർ ഒക്ടാ കോർ ആണ് ."
sports,ടെന്നീസ് കോർട്ടിലെ ഇന്ത്യൻ റാണിയാണ് സാനിയ മിർസ . വനിതകളിൽ ഉയർന്ന റാങ്കിംഗിലെത്തിയ ഇന്ത്യൻ താരമാണ് ഈ ഹൈദരാബാദുകാരി . പാക്കിസ്ഥാൻ ക്രിക്കറ്റ് താരം ഷെയ്ബ് മാലിക്കിൻറെ ജീവിതസഖിയായ സാനിയ വിവാഹ ശേഷവും കോർട്ടിൽ തുടർന്നു . ടെന്നീസ് കോർട്ടിന് പുറത്ത് ക്രിക്കറ്റ് മൈതാനങ്ങളിൽ പോലും പലപ്പൊഴും കാണിയായി സാനിയയെ ആരാധകർക്ക് കാണാനായി . ടെന്നീസിനൊപ്പം ക്രിക്കറ്റിനെയും സ്നേഹിക്കുന്നയാളാണ് സാനിയ മിർസ . ക്രിക്കറ്റിനെ കുറിച്ചുള്ള തൻറെ ഇഷ്ടങ്ങൾ തുറന്നുപറഞ്ഞിരിക്കുകയാണ് സാനിയ മിർസയിപ്പോൾ . പ്രിയ ഇന്ത്യൻ ക്രിക്കറ്റ് താരങ്ങൾ ആരൊക്കെയെന്ന് ചോദിച്ച് ട്വിറ്ററിൽ ഒരു ആരാധകൻ രംഗത്തെത്തിയതോടെയാണ് സാനിയയുടെ ഇഷ്ടം പുറത്തായത് . ഇന്ത്യൻ നായകൻ വിരാട് കോലിയും മുൻ നായകൻ എംഎസ് ധോണിയുമാണ് സാനിയയുടെ പ്രിയതാരങ്ങൾ . മറുപടി വന്നതോടെ പ്രിയ ശ്രീലങ്കൻ ക്രിക്കറ്റ് താരത്തെ കുറിച്ച് ചോദിച്ച് മറ്റൊരു ആരാധകനും രംഗത്തെത്തി . ശ്രീലങ്കയുടെ ഇതിഹാസം വിക്കറ്റ് കീപ്പർ ബാറ്റ്സ്മാനായ കുമാർ സംഗക്കാരയാണ് പ്രിയ താരമെന്നായിരുന്നു സാനിയയുടെ മറുപടി . എന്നാൽ കോലിയെ ഒറ്റവാക്കിൽ നിർവചിക്കാൻ മറ്റൊരു ആരാധകൻ ആവശ്യപ്പെട്ടതോടെ ടെന്നീസ് റാണി കുരുക്കിലായി . വാക്കുകൾ കിട്ടാതെ വന്ന സാനിയ ഒടുവിൽ ചാമ്പ്യൻ എന്ന് വിശേഷിപ്പിച്ച് അവസാനിപ്പിക്കുകയായിരുന്നു .
technology,"ഗൂഗിൾ ആപ്പിളിനെ സ്വന്തമാക്കുന്നു എന്ന വാർത്ത ആരെയും ഞെട്ടിപ്പിക്കും . അത്തരം ഒരു ഞെട്ടിച്ച വാർത്തയാണ് ഇപ്പോൾ ടെക് ലോകത്ത് ചർച്ച . ദി ഡോ ജോൺസ് ന്യൂസ് വയർ ( The Dow Jones News Wire ) ആണ് വളരെ അപ്രതീക്ഷിതമായി ഈ കാര്യം റിപ്പോർട്ട് ചെയ്തത് . എന്നാൽ ഈ രണ്ട് കോപ്പറേറ്റുകളെക്കുറിച്ച് അറിയുന്നവർ ഇത് വിശ്വസിക്കില്ലെങ്കിലും , ഇതിൽ സംഭവിച്ചത് ഇങ്ങനെയാണ് . ഇതോരു അബദ്ധമായിരുന്നു . വരിക്കാരായ ഉപയോക്താക്കൾക്ക് ദി ഡോ ജോൺസ് ന്യൂസ് ചൊവ്വാഴ്ച രാവിലെ അയച്ച വാർത്തകളിൽ അബദ്ധത്തിൽ ഈ വാർത്തയും ഉൾപ്പെടുകയായിരുന്നു . 9 , 900 കോടി ഡോളറിന് ഗൂഗിൾ ആപ്പിളിനെ വാങ്ങുന്നു എന്നായിരുന്നു വാർത്തയുടെ തലക്കെട്ട് . ജീവിച്ചിരിക്കുന്ന ആർക്കും ഞെട്ടലുളവാക്കുന്ന നീക്കം എന്ന് പറഞ്ഞ് തുടങ്ങുന്ന വാർത്തയുടെ ഉള്ളടക്കത്തിൽ ഗൂഗിൾ സിഇഓ ലാരി പേജ് 2010ൽ സ്റ്റീവ് ജോബ്സുമായി ഇക്കാര്യം ധാരണയാക്കിയിരുന്നുവെന്നും പറയുന്നുണ്ട് . വിചിത്രമായ ഈ വാർത്ത പക്ഷെ പ്രസിദ്ധീകരണത്തിന് വേണ്ടി തയ്യാറാക്കിയതായിരുന്നില്ല . എന്തോ സാങ്കേതിക പരീക്ഷണത്തിന് വേണ്ടി തയ്യാറാക്കിയവാർത്ത അബദ്ധത്തിൽ വരിക്കാർക്ക് അയക്കുകയായിരുന്നു . രണ്ട് മിനിറ്റിനുള്ളിൽ തന്നെ വാർത്ത നീക്കം ചെയ്ത് ക്ഷമാപണം നടത്തി ഡോ ജോൺസ് അധികൃതർ രംഗത്തെത്തിയെങ്കിലും സംഭവം സോഷ്യൽ മീഡിയ ഏറ്റെടുത്തു ."
business,"ചരക്ക് സേവന നികുതിയിൽ സമ്പൂർണ്ണ അഴിച്ചുപണി വേണ്ടിവരുമെന്ന് കേന്ദ്ര റവന്യൂ സെക്രട്ടറി ഹശ്മുഖ് അദിയ അഭിപ്രായപ്പെട്ടതിന് പിന്നാലെ 200ലധികം ഉൽപ്പന്നങ്ങളുടെ നികുതി കുറച്ചേക്കുമെന്ന സൂചനകൾ പുറത്തുവരുന്നു . നിലവിൽ 28 ശതമാനം നികുതി ഈടാക്കുന്ന 80 ശതമാനം ഉൽപ്പന്നങ്ങളുടെയും നികുതി കുറയ്ക്കുമെന്നാണ് ജിഎസ്ടി കൌൺസിലിലെ അംഗങ്ങളെ ഉദ്ധരിച്ച് ദേശീയ മാധ്യമങ്ങൾ റിപ്പോർട്ട് ചെയ്യുന്നത് . അസമിലെ ഗുവാഹത്തിയിൽ വെള്ളിയാഴ്ച ജിഎസ്ടി കൌൺസിൽ യോഗം ചേരാനിരിക്കുകയാണ് . നിലവിൽ 28 ശതമാനം നികുതി ഈടാക്കുന്ന 227 ഉൽപ്പന്നങ്ങളെ 18 ശതമാനത്തിലേക്ക് മാറ്റുമെന്ന് ജി . എസ് . ടി കൌൺസിൽ അംഗവും ബീഹാർ ഉപമുഖ്യമന്ത്രിയുമായ സുശീൽ കുമാർ മോദി അഭിപ്രായപ്പെട്ടു . ഇപ്പോൾ 18 ശതമാനം നികുതി വാങ്ങുന്ന ചില ഉൽപ്പന്നങ്ങൾ 12 ശതമാനത്തിലേക്ക് കുറയ്ക്കണമെന്നും ശുപാർശകൾ വന്നിട്ടുണ്ടെന്ന് അദ്ദേഹം പറഞ്ഞു . ഇക്കാര്യങ്ങളെല്ലാം നാളെ നടക്കുന്ന കൌൺസിൽ യോഗത്തിൽ ചർച്ചയാവും . കേന്ദ്ര ധനകാര്യ മന്ത്രി അരുൺ ജെയ്റ്റ്ലിയും നികുതി കുറയ്ക്കുന്നതിനെക്കുറിച്ച് നേരത്തെ സൂചനകൾ നൽകിയിരുന്നു . ചില ഉൽപ്പന്നങ്ങൾ ഒരിക്കലും 28 ശതമാനം നികുതി പട്ടികയിൽ വരാൻ പാടില്ലായിരുന്നുവെന്നും അവയുടെ നികുതി കുറച്ചുകൊണ്ടുവരികയാണെന്നും അരുൺ ജെയ്റ്റ്ലി പറഞ്ഞു . കഴിഞ്ഞ ഏതാനും കൌൺസിൽ യോഗങ്ങളിൽ പല ഉൽപ്പന്നങ്ങളുടെയും നികുതി കുറയ്ക്കാനുള്ള തീരുമാനമെടുത്തിരുന്നു . ഫർണിച്ചറുകൾ , പ്ലാസ്റ്റിക് ഉൽപ്പന്നങ്ങൾ , ഷാമ്പൂ അടക്കമുള്ള ചില നിത്യോപയോഗ വസ്തുക്കൾ , ഷവർ , സിങ്ക് , വാഷ് ബേസിൻ , സാനിട്ടറി ഉൽപ്പന്നങ്ങള്ർ തുടങ്ങിയവയുടെയൊക്കെ നികുതി കുറയ്ക്കുമെന്നാണ് പ്രതീക്ഷിക്കപ്പെടുന്നത് ."
technology,"2019ൽ ടെക് ലോകത്ത് ഏറ്റവും കൂടുതൽ ഭീഷണിയുണ്ടാകുക ഡീപ്പ് ഫെയ്ക്ക് ടൂളുകൾ ഉപയോഗിച്ചുള്ള വീഡിയോകളാണ് എന്ന് ടെക് ലോകത്ത് മുന്നറിയിപ്പ് . ഫോട്ടോകൾ കൃത്രിമമായി ചയമയ്ക്കുന്ന മോർഫിംഗ് വിദ്യകൾ ഫോട്ടോഷോപ്പ് പോലുള്ള സോഫ്റ്റുവെയറുകൾ വഴി ചെയ്യാം എങ്കിൽ ഇപ്പോൾ വളരെ ലളിതമായി ലഭിക്കുന്ന ടൂളുകൾ വ്യാജവീഡിയോ നിർമ്മാണത്തിൽ വ്യാപകമാകുന്നു എന്നാണ് റിപ്പോർട്ട് . ആവഞ്ചേർസ് പോലുള്ള ചിത്രങ്ങളിലൂടെ ലോക പ്രശസ്തയായ നടി സ്കാർലറ്റ് ജോൺസൻ ഈ ഡീപ്പ് ഫേക്കിൻറെ ഇരായാണ് . കഴിഞ്ഞ വർഷം ഡസൻ കണക്കിന് തവണയാണ് ഗ്രാഫിക് സെക്സ് വീഡിയോകൾ ഈ നടിയുടെതായി സോഷ്യൽ മീഡിയയിൽ പ്രചരിച്ചത് . ഇത്തരത്തിൽ ഒരു വീഡിയോ പോൺസൈറ്റുകളിൽ കണ്ടത് 1.5 ദശലക്ഷം തവണയാണ് . വീണ്ടും ഇതിൻറെ കോപ്പിയും പല സൈറ്റുകളിലും ലഭ്യമാണ് എന്നാണ് പറയുന്നത് . മാധ്യമ വിമർശകയായ മാധ്യമവിമർശക അനീറ്റാ സർകീസിയാൻറെ കഥ അതിലും ഭീകരമാണ് . ഇവരുടെ പോൺ വീഡിയോ പോൺഹബ്ബിൽ കണ്ടത് 30,000 പേരായിരുന്നു . ഇത്തരം വീഡിയോ പ്രചരിക്കുന്നത് വൈകിയാണ് മനസിലായതെന്നും , തൻറെ പ്രഫഷനുമായി ഒരു ബന്ധവുമില്ലാത്ത കാര്യത്തിൽ ഒരു സ്ത്രീയുടെ ബന്ധങ്ങളും , സൌഹൃദങ്ങളും , കരിയറും എന്തിന് മാനസികാരോഗ്യം വരെ ഇത്തരം ഫേയ്ക്ക് വീഡിയോകൾ തകർക്കും എന്ന് അനീറ്റാ സൌത്ത് ചൈനീസ് മോണിംഗ് പോസ്റ്റിനോട് പറയുന്നു . ഇത്തരം വീഡിയോകളുടെ ആധികാരികത ചോദ്യം ചെയ്യാൻ കഴിയാത്ത നിർമ്മാണം ഒരു സ്ത്രീയെ ഏളുപ്പം തകർക്കാനും ലൈംഗിക വസ്തു എന്നതാക്കി മാറ്റുവാനും സാധിക്കും എന്നാണ് അനീറ്റാ പറയുന്നത് . അടുത്തിടെ ടെക് ലോകത്ത് സുലഭമായ ആർട്ടഫിഷ്യൽ ഇന്റലിജൻസ് ലൈബ്രറിയിൽ രൂപപ്പെടുത്തിയ ഡീപ് ഫെയ്ക്ക് ടൂളുകൾ ഉപയോഗിച്ച് യാഥാർത്ഥ്യമെന്ന് തോന്നുന്ന രീതിയിലുള്ള വ്യാജ വീഡിയോ ചമയ്ക്കാൻ കഴിയും . നെറ്റിൽ കിട്ടുന്ന സാങ്കേതിക വിദ്യകൾ ഉപയോഗിച്ച് അപമാനിക്കേണ്ടയാളുടെ മുഖവും മറ്റൊരാളുടെ ശരീരവും കൂട്ടിയോജിപ്പിച്ച് അസാധാരണ മിഴിവവോടു കൂടി യഥാർത്ഥ്യത്തെ വെല്ലുന്ന വ്യാജ വീഡിയോകൾ നിർമ്മിക്കപ്പെടുന്നു . ഇത്തരം വീഡിയോകൾ പിന്നീട് പോൺ സൈറ്റുകളിൽ പോസ്റ്റ് ചെയ്ത് എതിരാളികളായ അപമാനിക്കുകയും അവരെ ലൈംഗികമായി ദുരുപയോഗം ചെയ്യാൻ ഉപയോഗിക്കുകയും ചെയ്യുന്നതാണ് പുതിയ രീതി . സാധാരണക്കാർ മുതൽ ഹോളിവുഡ് നടിമാർ വരെ ഈ കെണിയിൽ പെടുകയും പോൺസൈറ്റുകളിൽ കാഴ്ച വസ്കുക്കളാകുകയും ചെയ്യപ്പെടുന്നു . മുൻപ് വൻകിട സിനിമ സ്റ്റുഡിയോകൾക്ക് കോടികൾ മുടക്കി മാത്രമേ ഇത്തരം വീഡിയോകൾ നിർമ്മിക്കാൻ സാധിക്കുമായിരുന്നുള്ളു . എന്നാൽ ഇപ്പോൾ കാര്യങ്ങൾ മാറി മേൽപ്പറഞ്ഞ ടൂളുകൾ ലഭ്യമായതോടെ ഈ പ്രക്രിയ ഈസിയായി . ഇതോടെ ഇത്തരം വീഡിയോകൾ നിർമ്മിക്കുന്ന ഗൂഢസംഘങ്ങളും വ്യാപകമായി എന്നാണ് സൌത്ത് ചൈന മോണിംഗ് പോസ്റ്റ് റിപ്പോർട്ട് ചെയ്യുന്നത് . ഡീപ് ഫേക്കിൻറെ ഇത്തരം സംഘങ്ങളുമായി ഒരാൾക്ക് ഡിസ്ക്കഷൻ ബോർഡുകളിൽ സംസാരിക്കാം . സ്വകാര്യ ചാറ്റിലേക്ക് സഹപ്രവർത്തകരെ ക്ഷണിക്കുന്നവർ , ക്ളാസ്സ്മേറ്റുകൾ , കൂട്ടുകാർ എന്നിങ്ങനെ 20 ഡോളർ കൊടുക്കാനായാൽ ആരുടേയും വ്യാജ വീഡിയോ ഇത്തരം സംഘങ്ങൾ നിർമ്മിച്ച് നൽകുമത്രെ . ചിലർ പ്രതികാരത്തിന് വേണ്ടി ഇത്തരം സംഘങ്ങളെ ഉപയോഗിക്കുന്നു എന്നാണ് ചില ടെക് സൈറ്റുകളുടെ അന്വേഷണം വ്യക്തമാക്കുന്നത് . എന്നാൽ ഇത്തരം ലൈംഗിക വീഡിയോ നിർമ്മാണങ്ങൾ സ്ത്രീകൾക്കെതിരെയാണ് 90 ശതമാനവും നടക്കുന്നത് ആണുങ്ങളെ ഈ വീഡിയോകളിൽ വില്ലന്മാരാക്കുന്നത് മറ്റൊരുതരത്തിലാണ് . അടുത്തിടെ ഹോളിവുഡ് നടൻ നിക്കോളാസ് കേജിൻറെ മുഖം ട്രംപിന്റെ മുഖവുമായി മാറ്റി വെച്ചിരുന്നു . ഇത്തരത്തിലാണ് ആണുങ്ങൾ ഡീപ്പ് ഫേക്ക് വീഡിയോകളാൽ ഉപദ്രവിക്കപ്പെടുന്നത് ."
technology,"സംസ്ഥാനത്തെ പൊതുവിദ്യാലയങ്ങളിൽ 40,083 ക്ലാസ്മുറികൾ ഹൈടെക്ക് ആയി . ഇത്രയും ക്ലാസ് റൂമുകളിലേക്കുള്ള ലാപ്ടോപ്പ് , പ്രോജക്ടർ , മൌണ്ടിംഗ് കിറ്റ് , യു . എസ് . ബി . സ്പീക്കർ എന്നിവയുടെ വിതരണം കേരള ഇൻഫ്രാസ്ട്രക്ചർ ആന്റ് ടെക്നോളജി ഫോർ എഡ്യൂക്കേഷൻ ( കൈറ്റ് ) പൂർത്തിയാക്കി . ഇതിനു പുറമെ സ്കൂളുകളിലെ ലാബുകളിലേക്ക് അധികമായി അനുവദിച്ച 16,500 ലാപ്ടോപ്പുകളുടെ വിതരണവും ഈ ആഴ്ച പൂർത്തിയാക്കുമെന്ന് കൈറ്റ് വൈസ് ചെയർമാൻ കെ . അൻവർ സാദത്ത് അറിയിച്ചു . സർക്കാർ , എയ്ഡഡ് മേഖലകളിലെ ഹൈസ്കൂൾ , ഹയർ സെക്കൻഡറി , വൊക്കേഷണൽ ഹയർ സെക്കൻഡറി വിഭാഗങ്ങളിലായി മൊത്തം 4,752 സ്കൂളുകളിൽ 3,676 സ്കൂളുകളിലും എല്ലാ ക്ലാസ് മുറികളും ഹൈടെക്കായി . 702 സ്കൂളുകളിൽ 70 % ക്ലാസ് മുറികൾ ഹൈടെക്കായപ്പോൾ 315 സ്കൂളുകളിൽ 50 % ത്തിനു താഴെ ക്ലാസ് മുറികളേ ഹൈടെക്കായിട്ടുള്ളു . ഏറ്റവും കൂടുതൽ ഹൈടെക് ക്ലാസ് മുറികൾ മലപ്പുറം ജില്ലയിലാണ് ( 5,096 എണ്ണം ) . കോഴിക്കോട് ( 4,105 ) , തൃശൂർ ( 3,497 ) ജില്ലകളാണ് തൊട്ടടുത്ത് . സംസ്ഥാനത്തെ 59 സ്കൂളുകളിൽ ഒരു ക്ലാസ് മുറിയും ഹൈടെക്കായിട്ടില്ല . പുതിയ കെട്ടിടങ്ങൾക്ക് അംഗീകാരം ലഭിച്ചിട്ടുള്ളതിനാൽ നിലവിലുള്ള സുരക്ഷിതമല്ലാത്ത ക്ലാസ് മുറികളിൽ ഹൈടെക് ഉപകരണങ്ങൾ സ്ഥാപിക്കാൻ കഴിയാത്തതിനാലാണിത് . എന്നാൽ ഇത്തരം സ്കൂളുകളിലേക്കും ഉപകരണങ്ങൾ അനുവദിക്കാൻ വിദ്യാഭ്യാസ മന്ത്രി നിർദേശിച്ചിട്ടുണ്ട് . ഇവ സ്കൂളുകളിലെ ലാബിൽ സൂക്ഷിക്കുകയും ആവശ്യാനുസരണം ക്ലാസ് മുറികളിൽ കൊണ്ടുപോകുകയും ചെയ്യും . ഇതോടെ ഈ മാസം തന്നെ സംസ്ഥാനത്തെ 8 മുതൽ 12 വരെയുള്ള മുഴുവൻ കുട്ടികൾക്കും ഹൈടെക് ക്ലാസ് റൂം സംവിധാനം പ്രയോജനപ്പെടുത്താൻ കഴിയും . "" സമഗ്ര "" ഡിജിറ്റൽ വിഭവപോർട്ടലിനും നല്ല പ്രതികരണമാണു ലഭിക്കുന്നത് . സമഗ്രയിൽ ഇതുവരെ 1,22,915 അധ്യാപകർ രജിസ്റ്റർ ചെയ്തു . സമഗ്ര ഉപയോഗിച്ച് ഹൈടെക് ക്ലാസ്മുറികളിൽ വിനിമയം നടത്തുന്നതിന് 74,668 അധ്യാപകർക്ക് പ്രത്യേക പരിശീലനം ലഭിച്ചിട്ടുണ്ട് . സംസ്ഥാനത്തെ 9045 പ്രൈമറി , അപ്പർ പ്രൈമറി സ്കൂളുകൾ ഉൾപ്പെടെ 13,786 സ്കൂളുകളിൽ ബ്രോഡ്ബാൻഡ് ഇൻറർനെറ്റ് ലഭ്യമാക്കിക്കഴിഞ്ഞു . ലിറ്റിൽ കൈറ്റ്സ് ക്ലബ്ബുകളിലെ 60,000 ലധികം കുട്ടികൾ ആദ്യഘട്ട പരിശീലനം നേടി ."
entertainment,"നടിയെ ആക്രമിച്ച കേസിൽ ജയിലിൽ കഴിയുന്ന ദിലീപിന് പിന്തുണയുമായി തിരക്കഥാകൃത്ത് ഇക്ബാൽ കുറ്റിപ്പുറം രംഗത്ത് . ആരോപിക്കപ്പെടുന്നതുപോലെ ദിലീപ് തെറ്റ് ചെയ്തിട്ടുണ്ടെങ്കിൽ പരമാവധി കടുത്ത ശിക്ഷ തന്നെ കിട്ടട്ടെ . മറിച്ചാണ് സത്യമെങ്കിൽ ഇപ്പോൾ അനുഭവിക്കുന്ന പീഡനത്തിന് ചരിത്രം നമുക്ക് മാപ്പു തരില്ല . തന്റെ ഫേസ് ബുക്ക് പേജിലൂടെയായിരുന്നു ഇക്ബാലിന്റെ പ്രതികരണം . അന്വേഷണവും തെളിവു ശേഖരണവും മുന്നോട്ട് പോയിട്ടും ജാമ്യം അനുവദിക്കാത്തതും ദിലീപിനെ ജയിലിലിട്ട് പീഡിപ്പിക്കുന്നത് അത്യന്തം വേദനയുണ്ടാക്കുന്നുവെന്നും അദ്ദേഹം പറഞ്ഞു . പൾസർ സുനിയോ , നിഷാമോ , ഗോവിന്ദച്ചാമിയോ , അമീറുൾ ഇസ്ലാമോ അല്ല മലയാളികളുടെ ഹൃദയത്തിൽ ഇടം പിടിച്ച സഹോദരനോ , മകനോ , സുഹൃത്തോ ആയ കലാകാരനാണ് . ആ സ്വീകര്യതയെയാണ് വിറ്റുതിന്നതെന്നും അദ്ദേഹം കൂട്ടിച്ചേർത്തു . ദിലീപ് ജയിലിലായതിനെ തുടർന്ന് ഒട്ടേറെപേർ പിന്തുണയുമായി എത്തിയിരുന്നു . കഴിഞ്ഞ ദിവസം നിർമ്മാതാവ് സുരേഷ് കുമാറും ദിലീപിന് പിന്തുണയുമായി എത്തി . ദിലീപ് സഹോദര തുല്യനാണെന്നും ഇത്തരത്തിലുള്ള പ്രവർത്തി ചെയ്യുമെന്ന് വിശ്വസിക്കുന്നില്ലെന്നും സുരേഷ് കുമാർ പറഞ്ഞു . ഇക്ബാൽ കുറ്റിപ്പുറത്തിന്റെ ഫേസ്ബുക്ക് പേജിന്റെ പൂർണ രൂപം"
technology,"മെഡിക്കൽ ലാബിൽ ജീവനക്കാരിയെ സിറിഞ്ച് ഉപയോഗിച്ച് കുത്തി പരിക്കേൽപ്പിച്ച കേസിൽ ലാബുടമയെ അറസ്റ്റ് ചെയ്തു . കോതമംഗലം സ്വദേശി അബ്ദുൾ നാസറാണ് പിടിയിലായത് . ഇയാളുടെ ഭാര്യ ഒളിവിലാണെന്ന് പോലീസ് അറിയിച്ചു . ഇക്കഴിഞ്ഞ 16നാണ് കേസിനാസ്പദമായ സംഭവം നടന്നത് . ലാബീൽ സൂക്ഷിച്ചിരുന്ന 24,000 രൂപ കാണാനില്ലെന്ന പറഞ്ഞ് ജീവനക്കാരിയായ യുവതിയെ ഉപദ്രവിച്ചെന്നാണ് പരാതി . ഭാര്യയുടെയും , മറ്റ് ജീവനക്കാരുടെയും മുന്നിൽ വച്ച് ശകാരിച്ച ശേഷം സൂചി തുടയിൽ കുത്തിക്കയറ്റിയെന്നാണ് പരാതി . അവശയായ യുവതിയെ കോലഞ്ചേരി മെഡിക്കൽ കോളേജിൽ പ്രവേശിപ്പിച്ചു പിന്നീട് ശസ്ത്രക്രിയയിലൂടെ ആണ് സൂചി പുറത്തെടുത്തത് . യുവതി പിന്നീട് പോലീസിൽ പരാതി നൽകി നാസറിൻറെ ഭാര്യ ശഹനയും കേസിൽ പ്തിയാണ് ജീവനക്കാരിയ മറ്റ് മൂന്ന് പേർക്ക് സംഭവതേത്ലേ പങ്കുണ്ടോയെന്ന് അന്വേഷിച്ച് വരികായാണ്ന്നും പോലീസ് പറഞ്ഞു . നീതി മെഡിക്കൽ സ്റ്റോറെന്ന പേരിൽ ജില്ലയിൽ അഞ്ച് സ്ഥാപനങ്ങൾ പ്രതിക്കുണ്ട് . നീതി എന്ന പേര് ഉപയോഗിച്ചത് നിയമപരമല്ലെന്നും പോലീസിൻറെ അന്വേഷണത്തിൽ തെളിഞ്ഞിട്ടുണ്ട്"
sports,"മുംബൈ ഉയർത്തിയ വിജയലക്ഷ്യം തേടിയിറങ്ങിയ ലയൺസിന് ആശിച്ച തുടക്കമല്ല ലഭിച്ചത് . രണ്ടാം ഓവറിൽ ബ്രണ്ടൻ മക്കല്ലത്തെ ( 6 ) മടക്കി ബൂംമ്ര ലയൺസിനെ ഞെട്ടിച്ചു . എന്നാൽ രണ്ടാം വിക്കറ്റിൽ ക്യാപ്റ്റൻ റെയ്നയും ( 27 ) ഫിഞ്ചും ചേർന്നുള്ള അർധസെഞ്ചുറി കൂട്ടുകെട്ട് ലയൺസിന്റെ വിജയത്തിന് അടിത്തറയായി . റെയ്ന പുറത്തായശേഷം കാർത്തിക് ( 9 ) , ബ്രാവോ ( 2 ) , അക്ഷദീപ് നാഥ് ( 12 ) , ഫോക്നർ ( 7 ) , പ്രവീൺ കുമാർ ( 0 ) എന്നിവരെ നഷ്ടമായെങ്കിലും ഫിഞ്ച് ( 54 പന്തിൽ 67 നോട്ടൌട്ട് ) ലയൺസിനെ വിജയത്തിലേക്ക് കൈപിടിച്ചു നടത്തി . ലയൺസിനായി ഫിഞ്ചിന്റെ തുടർച്ചയായ മൂന്നാം അർധസെഞ്ചുറിയാണിത് . ബൂംമ്ര അവസാന ഓവറിൽ 11 റൺസായിരുന്നു ലയൺസിന് ജയിക്കാൻ വേണ്ടിയിരുന്നത് . മൂന്നാം പന്ത് ബൌണ്ടറി കടത്തിയ ധവാൽ കുൽക്കർണിയാണ് ലയൺസിന്റെ വിജയം ഉറപ്പിച്ചത് . നേരത്തെ ടോസ് നഷ്ടപ്പെട്ട് ആദ്യം ബാറ്റ് ചെയ്ത മുംബൈയ്ക്ക് തുടക്കത്തിലേ ക്യാപ്റ്റൻ രോഹിത് ശർമയെ ( 7 ) നഷ്ടമായത് തിരിച്ചടിയായി . പാർഥിവ് പട്ടേലും ( 34 ) , ജോസ് ബട്ലറും ( 16 ) , അംബാട്ടി റായിഡുവും ( 20 ) പൊരുതി നോക്കിയെങ്കിലും മുംബൈ 100 കടന്നില്ല . അവസാന മൂന്നോവറിൽ ടിം സൌത്തിയും ( 11 പന്തിൽ 25 ) ഹർദ്ദീക് പാണ്ഡ്യയുടെ സഹോദരൻ കുനാൽ പാണ്ഡ്യയും ( 11 പന്തിൽ 20 നോട്ടൌട്ട് ) നടത്തിയ വെടിക്കെട്ടാണ് മുംബൈയെ പൊരുതാവുന്ന സ്കോറിലെത്തിച്ചത്"
entertainment,നിവിൻ പോളി കേന്ദ്രകഥാപാത്രമായി എത്തുന്ന കായംകുളം കൊച്ചുണ്ണിയുടെ ചിത്രീകരണ വേളയിലെ അതിസാഹസിക നിമിഷങ്ങൾ പങ്കുവച്ചിരിക്കുകയാണ് സംവിധായകൻ റോഷൻ ആൻഡ്രൂസ് . ശ്രീലങ്കയിലെ ചിത്രീകരണ വേളയിൽ നിവിൻ പോളിയ്ക്കുണ്ടായ അനുഭവമാണ് സംവിധായകൻ വിവരിക്കുന്നത് . തടാകത്തിൽ ചിത്രീകരണത്തിനെത്തിയപ്പോഴാണ് അവിടെ മുന്നൂറിലധികം മുതലകളുണ്ടെന്ന വിവരം അവിടെ ഉള്ള ഒരാൾ അറിയിക്കുന്നത് . ഇതറിഞ്ഞിട്ടും അവിടെ ഷൂട്ട് ചെയ്യുകയല്ലാതെ മറ്റ് മാർഗ്ഗമില്ലായിരുന്നു . ഷൂട്ട് ചെയ്യാൻ തന്നെ തീരുമാനിച്ചു . ക്രൂവിലുണ്ടായിരുന്ന ചിലരെ തടാകത്തിൽ ഇറക്കുകയും ശബ്ദമുണ്ടാക്കി അവയെ പേടിപ്പിച്ച് ഓടിക്കുകയും ചെയ്തു . അതിന് ശേഷമാണ് നിവിൻ തടാകത്തിൽ ഇറങ്ങിയത് . ഷൂട്ടിംഗ് നടക്കുമ്പോൾ ആറ് മുതലകൾ വെള്ളത്തിന് മുകളിൽ ഉണ്ടായിരുന്നുവെന്നും റോഷൻ ആൻഡ്രൂസ് പറഞ്ഞു . ചിത്രീകരണത്തിനിടെ നിവിൻ പോളിയുടെ ദേഹത്ത് കാളവണ്ടി മറിഞ്ഞു വീണു . നിവിൻ തലനാരിഴയ്ക്ക് രക്ഷപ്പെടുകയായിരുന്നു . ആക്ഷൻ രംഗങ്ങൾ ചിത്രീകരിക്കുന്നതിനിടെ നിവിൻ പോളിയുടെ കൈക്ക് പരിക്കേറ്റു . അഞ്ച് ദിവസം നിവിൻ വിശ്രമം എടുക്കേണ്ടി വന്നു . അത് കഴിഞ്ഞ് തിരിച്ചെത്തിയപ്പോഴാണ് കാളവണ്ടി മറിഞ്ഞതെന്നും റോഷൻ ആൻഡ്രൂസ് വ്യക്തമാക്കി . മംഗലാപുരത്തെ കടാപ്പ വനത്തിൽ ചിത്രീകരണം നടക്കുന്നതിനിടെ ചിത്രത്തിലെ സാങ്കേതിക വിദഗ്ദ്ധരിലൊരാൾക്ക് പാമ്പ് കടിയേറ്റു . കൊടിയ വിഷമുള്ള പാമ്പുകളുള്ള സ്ഥമായിരുന്നു അത് . ചിത്രീകരണ സംഘത്തിനൊപ്പം വിദഗ്ധ ഡോക്ടർ ഉണ്ടായിരുന്നതിനാലാണ് അദ്ദേഹത്തെ രക്ഷിക്കാനായതെന്നും ടൈംസ് ഓഫ് ഇന്ത്യയ്ക്ക് നൽകിയ അഭിമുഖത്തില്ർ റോഷൻ ആൻഡ്രൂസ് പറഞ്ഞു .
sports,ഇന്ത്യൻ ഓപ്പണർ ശിഖർ ധവാൻ വെള്ളക്കുപ്പായത്തിൽ അത്ര നല്ല ഫോമിലല്ല . ഇതോടെ ഓസ്ട്രേലിയക്കെതിരായ ടെസ്റ്റ് പരമ്പരക്കുള്ള 18 അംഗ ടീമിൽ നിന്ന് താരം പുറത്തായി . ധവാൻ ഇല്ലാതെയാണ് ടീം ഇന്ത്യ ഓസ്ട്രേലിയയിലേക്ക് പറന്നത് . മൌനത്തിനൊടുവിൽ ടീമിൽ നിന്ന് പുറത്തായതിൽ പ്രതികരിച്ചിരിക്കുകയാണ് ധവാൻ . ടെസ്റ്റ് ടീമിൽ നിന്ന് പുറത്തായതിൽ ചെറിയ നിരാശയുണ്ട് . എന്നാൽ കാര്യങ്ങളെ പോസിറ്റീവായാണ് കാണുന്നത് . പരിശീലനം ആസ്വദിക്കാനും ഫിറ്റായിരിക്കാനും എനിക്ക് സമയം ലഭിക്കുന്നു . കാര്യങ്ങളെല്ലാം അനുകൂലമാകുമെന്ന പ്രതീക്ഷയിലാണെന്നും ധവാൻ പറഞ്ഞു . ടീമിലില്ലെങ്കിലും ഓസ്ട്രേലിയിൽ ഇന്ത്യൻ ടീമിൻറെ ജയസാധ്യതകളെക്കുറിച്ചും ധവാൻ മനസുതുറന്നു . ഓസ്ട്രേലിയയിൽ ടെസ്റ്റ് പരമ്പര ജയിക്കാനുള്ള സുവർണാസരമാണിത് . ബാറ്റിംഗിലും ബൌളിംഗിലും ഫീൽഡിംഗിലും മികച്ച പ്രകടനമാണ് ഇന്ത്യൻ ടീം കാഴ്ച്ചവെക്കുന്നത് . സ്ഥിരത പുലർത്തിയാൽ ഓസ്ട്രേലിയയെ തോൽപിക്കാൻ മികച്ച അവസരമാണിതെന്നും ധവാൻ പറഞ്ഞു . അഡ്ലെയ്ഡിൽ ഡിസംബർ ആറിനാണ് നാല് ടെസ്റ്റുകളുടെ പരമ്പരയിലെ ആദ്യ മത്സരം ആരംഭിക്കുന്നത് .
entertainment,"സിരുത്തൈ ശിവയുടെ സംവിധാനത്തിൽ അജിത് നായകനാകുന്ന വിശ്വാസം പൊങ്കൽ റിലീസായി തീയേറ്ററിലെത്തും . അടുത്ത മാസം 10നാണ് ചിത്രത്തിന്റെ റിലീസ് . അതേസമയം ചിത്രത്തിന്റെ ട്രെയിലറിനെ കുറിച്ചാണ് പുതിയ വാർത്ത . വിശ്വാസത്തിന്റെ ട്രെയിലറിനായി ആരാധകർ കാത്തിരിക്കാൻ തുടങ്ങിയിട്ട് കുറെനാളായി . എന്നാൽ ട്രെയിലർ ഉടനെത്തുമെന്നാണ് എഡിറ്റർ റുബെൻ പറയുന്നത് . കൊലമാസ് ട്രെയിലർ വരികയാണ് , ആരാധകരുടെ ആകാംക്ഷകൾ വർദ്ധിപ്പിച്ച് എന്നാണ് റൂബിൻ പറയുന്നത് . ട്രെയിലർ ഒരുക്കുന്നതിന്റെ ഫോട്ടോയും ഷെയർ ചെയ്തിട്ടുണ്ട് . അതേസമയം ചിത്രത്തിന്റെ ഓൺലൈൻ സ്ട്രീമിംഗ് റൈറ്റ്സ് ആമസോൺ പ്രൈം സ്വന്തമാക്കിയെന്നാണ് റിപ്പോർട്ട് . റെക്കോർഡ് വിലയ്ക്കാണ് റൈറ്റ്സ് ആമസോൺ സ്വന്തമാക്കിയത് എന്നാണ് റിപ്പോർട്ട് . ചിത്രത്തിൽ സാൾട് ആൻഡ് പെപ്പർ ലുക്കിലും തല നരയ്ക്കാത്ത ലുക്കിലും അജിത് അഭിനയിക്കുന്നുണ്ട് . മധുര സ്വദേശിയായ കഥാപാത്രമായും അജിത് ചിത്രത്തിലുണ്ടാകുക . വിശ്വാസത്തിൽ അജിത് ഒരു പാട്ടും ആലപിക്കുന്നുണ്ട് . നായികയായി അഭിനയിക്കുന്നത് നയൻതാരയാണ് . അജിത്തിന്റെയും നയൻതാരയും മകളായി മലയാള താരം അനിഘയും അഭിനയിക്കുന്നു പൊങ്കലിന് ചിത്രം റിലീസ് ചെയ്യും . വീരം , വേതാളം , വിവേഗം എന്നീ ചിത്രങ്ങളാണ് ശിവയും അജിത്തും മുമ്പ് ഒന്നിച്ച ചിത്രങ്ങൾ ."
sports,ദക്ഷിണാഫ്രിക്കയ്ക്കെതിരായ ആദ്യ ടി20 മത്സരത്തിൽ ഇന്ത്യൻ വനിതകൾക്ക് ഏഴ് വിക്കറ്റിൻറെ തകർപ്പൻ ജയം . ക്യാപ്റ്റൻ മിതാലി രാജ് അർധസെഞ്ചുറിയുമായി ( 48 പന്തിൽ 52 ) തിളങ്ങിയപ്പോൾ ഇന്ത്യ അനായാസം ദക്ഷിണാഫ്രിക്കയെ കീഴടക്കുകയായിരുന്നു . ആദ്യം ബാറ്റ് ചെയ്ത നിശ്ചിത ഓവറിൽ നാല് വിക്കറ്റിന് 164 റൺസെടുത്തു . എന്നാൽ മറുപടി ബാറ്റിംഗിൽ 18.5 ഓവറിൽ മൂന്ന് വിക്കറ്റ് മാത്രം നഷ്ടത്തിൽ ഇന്ത്യ വിജയം കണ്ടു . സ്മൃതി മന്ദാന 28 റൺസും ജെമീമ റോഡ്രിഡസും വേദ കൃഷ്ണമൂർത്തിയും 37 റൺസ് വീതവുമെടുത്തു . ദക്ഷിണാഫ്രിക്കയ്ക്കായി മൊസെലിൻ ഡാനിയേൽസും ഡെയ്ൻ വാൻ നിയേകെർക്കും ഓരോ വിക്കറ്റുകൾ വീഴ്ത്തി . നേരത്തെ ടോസ് നഷ്ടപ്പെട്ട് ബാറ്റിംഗിനിറങ്ങിയ ദക്ഷിണാഫ്രിക്ക ക്യാപ്റ്റൻ ഡെയ്ൻ വാൻ നിയേകെർകിൻറേയും ( 38 ) ക്ലോ ട്രൈയോണിൻറേയും ( 32 ) മികവിലാണ് 164ൽ എത്തിയത് . ഇന്ത്യയ്ക്കായി അനുജ പാട്ടീൽ രണ്ടും പൂജാ വസ്ത്രകാറും ശിഖാ പാണ്ഡെയും ഓരോ വിക്കറ്റും വീഴ്ത്തി .
business,"പ്രമുഖ ഫ്ളാറ്റ് നിർമ്മാതാക്കളായ നാഷണൽ ബിൽഡേഴ്സ് ഇനി ചെങ്ങന്നൂരിലും . നവിമുംബൈയിലും കൊച്ചിയിലുമായി 125 - ഓളം പ്രൊജക്ടുകൾ ഇതിനോടകം പൂർത്തിയാക്കിയ നാഷണൽ ബിൽഡേഴ്സ് ഇതാദ്യമായാണ് ചെങ്ങന്നൂരിലെത്തുന്നത് . ചെങ്ങന്നൂർ നഗരത്തിലെ കല്ല്യാശ്ശേരി ജംഗ്ഷനടുത്തായാണ് നാഷണൽ ഷാലോം സ്ഥിതി ചെയ്യുന്നത് . നഗരതിരക്കിൽ നിന്നും ഒരൽപം മാറി തീർത്തും ഗ്രാമസൌന്ദര്യത്തിലേക്ക് മിഴിതുറക്കുന്ന രീതിയിലാണ് ഫ്ളാറ്റിൻറെ നിർമ്മിതി . 2ബിഎച്ച്കെ - - 3ബിച്ച്കെ ഫ്ളാറ്റുകളടങ്ങിയ അഞ്ച് ബ്ലോക്കുകളുടെ സമന്വയമാണ് നാഷണൽ ഷാലോം . എംസി റോഡിന് അരികിൽ സ്ഥിതി ചെയ്യുന്ന ഫ്ളാറ്റ് സമുച്ചയത്തിൽ ഒരു കുടുംബത്തിന് വേണ്ട എല്ലാ സൌകര്യങ്ങളും ഒരുക്കിയിട്ടുണ്ട് . കുട്ടികൾക്കുള്ള പ്ലേ ഗ്രൌണ്ട് , ഫിറ്റ്നസ് സെൻറർ , ഇൻഡോർ ഗെയിം ഹാൾ , പൂർണമായും ഫർണിഷ് ചെയ്ത വൈഫൈ സൌകര്യമുള്ള വിസിറ്റേഴ്സ് ലോഞ്ച് , എല്ലാ ഫ്ലാറ്റുകളേയും സെക്യൂരിറ്റിയേയും ബന്ധിപ്പിക്കുന്ന ഇൻറർകോം എന്നിവ ഫ്ളാറ്റിൽ സജ്ജമാക്കിയിട്ടുണ്ട് . ഇതോടൊപ്പം കേന്ദ്രീകൃത ഗ്യാസ് സംവിധാനവും , 24 മണിക്കൂർ സെക്യൂരിറ്റിയും ഫ്ളാറ്റിൽ ഒരുക്കിയിട്ടുണ്ട് . മാലിന്യസംസ്കാരത്തിനുള്ള പ്ലാൻറും ആധുനിക അഗ്നിരക്ഷാസംവിധാനവും നാഷണൽ ഷാലോമിലുണ്ട് ."
entertainment,മലയാളികളെ മനസ്സറിഞ്ഞ് ചിരിച്ചിച്ച ജഗതി ശ്രീകുമാർ നേരിടേണ്ടിവന്ന വാഹനാപകടം ഏവരെയും ഇപ്പോഴും വേദനിപ്പിക്കുകയാണ് . ആ തമാശകൾ വെള്ളിത്തിരയിൽ വീണ്ടും പ്രത്യക്ഷപ്പെടാൻ ആഗ്രഹിക്കുന്നവരാണ് സിനിമാ പ്രേമികൾ . വാഹനാപകടത്തിൽ നിന്ന് ജീവിതത്തിലേക്ക് ചിരിച്ചുകൊണ്ട് കടന്നെത്തിയെങ്കിലും പരിപൂർണ സുഖം പ്രാപിക്കാനായിട്ടില്ല . വീൽചെയറിൽ നിന്ന് എഴുന്നേൽക്കാനുള്ള പരിശ്രമത്തിലാണ് അദ്ദേഹം . മലയാളത്തിലെ താരരാജാക്കൻമാരടക്കമുള്ള അഭിനേതാക്കളും ആരാധകരും എപ്പോഴും ജഗതിയുടെ സുഖ വിവരങ്ങൾ അന്വേഷിക്കാറുണ്ട് . അടുത്തിടെ നവ്യ നായർ ജഗതിയെ കാണാനെത്തിയതും ജഗതി പാട്ടുപാടുന്ന വീഡിയോ പങ്കുവച്ചതും മലയാളികൾ ആഘോഷമാക്കിയിരുന്നു . ഇപ്പോഴിതാ ജഗതിയുടെ സ്വന്തം നവരസങ്ങളുടെ വീഡിയോ ആണ് നവ്യ പങ്കുവച്ചിരിക്കുന്നത് . ഉദയനാണ് താരത്തിലെ ’പച്ചാളം ഭാസി’ അവതരിപ്പിക്കുന്ന നവരസങ്ങളാണ് ജഗതി വീണ്ടും അവതരിപ്പിച്ചത് . പഴയ അതേ തീവ്രതയോടെയുള്ള ജഗതിയുടെ ഭാവങ്ങൾ ചലച്ചിത്രപ്രേമികൾ ആഘോഷമാക്കുകയാണിപ്പോൾ .
sports,വിവാഹത്തിന് ശേഷം വരന്റെ കുടുംബത്തിലേയ്ക്കാണ് സാധാരണ വധുക്കൾ പോകുന്നത് . ജനിച്ചു വളർന്ന വീടും മാതാപിതാക്കളും സുഹൃത്തുക്കളെയുമൊക്കെ മിക്കപ്പോഴും വിവാഹത്തിന് ശേഷം അന്യരാവുന്ന സംഭവങ്ങളും പതിവാണ് . ഇതിൽ നിന്ന് മാറി ചിന്തിക്കാൻ സാധാരണയായി ആരും ശ്രമിക്കാറുമില്ല . എന്നാൽ വിവാഹത്തിന് ശേഷം ജീവിതത്തിൽ പുരുഷന്മാർക്ക് കോലി നൽകുന്നത് പുതിയൊരു മാതൃകയാണ് . സാധാരണ വിവാഹിതയാവുന്ന പെൺകുട്ടി വരന്റെ വീട്ടിലേയ്ക്ക് പോകുന്നതാണ് പതിവ് . ജോലിയുള്ള മിക്ക നവവധുമാരും തങ്ങളുടെ ജോലി വരെ ഉപേക്ഷിച്ച് വരന്റെ വീട്ടിലേയ്ക്ക് പോകേണ്ടി വരാറുണ്ട് . എന്നാൽ ഈ സമ്പ്രദായത്തിൽ ഒരു ചുവട് കൂടി മുന്നിലേയ്ക്ക് ചിന്തിച്ചിരിക്കുകയാണ് ഇന്ത്യൻ ക്രിക്കറ്റ് ടീം നായകൻ . ബോളിവുഡിലെ പ്രമുഖ നടി കൂടിയായ ഭാര്യയുടെ സൌകര്യാർത്ഥം കോലി മുംബൈയിലേക്ക് താമസം മാറുന്നു . മുംബൈയിലെ വറ്ലിയിലേക്കാണ് കോലി താമസം മാറുന്നത് . ദില്ലിയിൽ നിന്നും മുബൈയിലേക്കുള്ള കോലിയുടെ താമസം മാറം അനുഷ്ക അഭിനയത്തിൽ തുടരുമെന്നതിനുള്ള കൃത്യമായ സൂചനയാണ് നൽകുന്നതും . താരജോഡിയുടെ അടുത്ത വൃത്തങ്ങളാണ് ഈ വാർത്ത സ്ഥിരീകരിച്ചത് . ഇറ്റലിയിൽ വച്ച് സ്വകാര്യ ചടങ്ങിലാണ് കോലിയും അനുഷ്കയും വിവാഹിതരായത് . ബന്ധുക്കൾക്കും സുഹൃത്തുക്കൾക്കുമായി ഡിസംബർ 21 ന് ദില്ലിയിൽ വിരുന്ന് ഒരുക്കുമെന്നും താര ദമ്പതികൾ പ്രതികരിച്ചു .
technology,"ഇന്ത്യയുടെ ആധാർ പദ്ധതിയെയും ഡിജിറ്റൽ സാങ്കേതിക വളർച്ചയെയും പ്രശംസിച്ച് മൈക്രോസോഫ്റ്റ് സിഇഒ സത്യ നാദെല്ല രംഗത്ത് . വിൻഡോസ് , ഫെയ്സ്ബുക്ക് , ആൻഡ്രോയ്ഡ് എന്നിവയ്ക്കു വെല്ലുവിളി ഉയർത്തുന്ന തരത്തിലാണ് ആധാറിന്റെ വളർച്ചയെന്നും വളർന്നു കൊണ്ടിരിക്കുന്ന കമ്പനികൾക്ക് ഇതൊരു വെല്ലുവിളിയാണിതെന്നും അദ്ദേഹം പറഞ്ഞു . ' ഹിറ്റ് റീഫ്രെഷ് ' എന്ന തൻറെ പുസ്തകത്തിലാണ് സത്യ നാദെല്ലയുടെ വെളിപ്പെടുത്തൽ . ആധാറിന് ഏറെ വിമർശനങ്ങൾ ഉയരുന്ന പശ്ചാത്തലത്തിൽ ആണ് ടെക് ലോകത്തെ മുൻനിര കമ്പനി മേധാവി പ്രശംസിച്ചിരിക്കുന്നത് . ഇത് കേന്ദ്ര സർക്കാരിന് ആശ്വാസമാണ് . ആധാറിൽ ഇപ്പോൾ 100 കോടിയിലധികം ജനങ്ങൾ അംഗങ്ങളാണ് . പുതിയ ഡിജിറ്റൽ പദ്ധതി ' ഇന്ത്യസ്റ്റാക്കി ' നെയും അദ്ദേഹം അഭിനന്ദിച്ചു . സർക്കാരുകൾ , ബിസിനസ് സ്ഥാപനങ്ങൾ , സ്റ്റാർട്ടപ്പുകൾ തുടങ്ങിയവർക്കു ഉപയോഗിക്കാവുന്ന സവിശേഷ അടിസ്ഥാന സൌകര്യ ഡിജിറ്റൽ പ്ലാറ്റ്ഫോമാണ് ഇന്ത്യസ്റ്റാക്ക് . ഉപയോക്താവിൻറെ പ്രത്യക്ഷ സാന്നിധ്യമില്ലാതെയും കടലാസ് രഹിതവും കറൻസി രഹിതവുമായി ഇടപാടുകൾ എളുപ്പത്തിലാക്കാൻ സഹായിക്കുന്ന ആപ്ലിക്കേഷൻ പ്രോഗ്രാമിങ് ഇന്റർഫേസ് ( എപിഐ ) കൂട്ടായ്മായാണിത് . വ്യവസായ നയം , പൊതുമേഖലയിലെ നിക്ഷേപം , നിക്ഷേപ സൌഹൃദാന്തരീക്ഷം തുടങ്ങിയവ ഏകോപിപ്പിച്ചതാണ് ചൈനയുടെ വിജയം . ചൈനയുടെ വിജയമാതൃക മറ്റുള്ള രാജ്യങ്ങളും അനുകരിക്കുന്നുണ്ട് . ഇതിന്റെ മികച്ച പതിപ്പാണ് ഇന്ത്യസ്റ്റാക്ക് എന്ന് അദ്ദേഹം പറഞ്ഞു ."
sports,"വെയ്ൻ റൂണിയെ ദേശീയ ടീമിലേക്ക് തിരിച്ചുവിളിച്ച് ഇംഗ്ലീഷ് ഫുട്ബോൾ അസോസിയേഷൻ ആരാധകരെ ഞെട്ടിച്ചിരുന്നു . ഈ മാസം 15ന് അമേരിക്കയ്ക്കെതിരേ നടക്കുന്ന മത്സരത്തിനുള്ള ടീമിലാണ് റൂണിയെ ഉൾപ്പെടുത്തിയത് . എന്നാൽ , മുമ്പ് അണിഞ്ഞിരുന്ന പഴയ പത്താം നമ്പർ ജേഴ്സിയിൽ റൂണിയെ കാണില്ല . മാത്രമല്ല , ആദ്യ ഇലവനിൽ സ്ഥാനം ലഭിക്കില്ലെന്നുമാണ് ഇപ്പോൾ പുറത്ത് വരുന്ന വാർത്തകൾ . ഒരു കാമിയോ റോൾ മാത്രമാണ് റൂണിക്ക് നൽകുക . പകരക്കാരനായി ഇറങ്ങി , താരങ്ങളോടും ആരാധകരോടും വിടപറയുക മാത്രമാണ് റൂണിക്ക് ചെയ്യാനുണ്ടാവുക . യുഎസിനെതിരായ മത്സരത്തിൽ മാത്രമാണ് റൂണിക്ക് അവസരം നൽകുക . പിന്നീട് ക്രൊയേഷ്യക്കെതിരായ മത്സരത്തിൽ നിന്ന് മുൻ ക്യാപ്റ്റനെ ഒഴിവാക്കും . നേരത്തെ , വിടവാങ്ങൽ മത്സരം കളിക്കാൻ ഇംഗ്ലീഷ് പരിശീലകൻ ഗാരെത് സൌത്ത്ഗേറ്റ് അനുമതി നൽകിയിരുന്നു . വെംബ്ലി സ്റ്റേഡിയത്തിലാണ് മത്സരം . 2017 ഓഗസ്റ്റിൽ റൂണി രാജ്യാന്തര ഫുട്ബോളിൽ നിന്ന് വിരമിക്കുന്നതായി പ്രഖ്യാപിച്ചിരുന്നു . 2016 നവംബറിൽ സ്കോട്ലാൻഡിനെതിരേയാണ് ആണ് റൂണി അവസാനം ഇംഗ്ലണ്ടിനായി കളിച്ചത് . നിലവിൽ അമേരിക്കൻ ലീഗിലെ ഡിസി യുണൈറ്റഡ് ക്ലബ്ബിൽ കളിക്കുന്ന റൂണി , മികച്ച ഫോമിലാണ് . 53 രാജ്യാന്തര ഗോളുകൾ നേടിയിട്ടുളള റൂണിയാണ് , ഇംഗ്ലണ്ടിന്റെ എക്കാലത്തെയും മികച്ച ഗോൾവേട്ടക്കാരൻ . ഇംഗ്ലണ്ടിനായി ആകെ 119 മത്സരങ്ങൾ താരം കളിച്ചിട്ടുണ്ട് ."
business,"റിസർവ് ബാങ്ക് പുതുക്കിയ വായ്പ നയം നാളെ പ്രഖ്യാപിക്കും . പണപ്പെരുപ്പം കൂടിയതിനാൽ വായ്പ പലിശ നിരക്കിൽ ഇളവുണ്ടാകില്ലെന്നാണ് സൂചന . പലിശ നിരക്കിൽ കാൽ ശതമാനം ഇളവ് വരുത്തിയ കഴിഞ്ഞ വായ്പ നയത്തിൽ നിന്ന് രണ്ട് മാസത്തിനകം സ്ഥിതിഗതികൾ പാടെ മാറി . സാന്പത്തിക പ്രതിസന്ധി രൂക്ഷമാണെന്ന് വ്യക്തമായി , ജിഎസ്ടിയിൽ നിന്ന് പ്രതീക്ഷിച്ച വരുമാനം ലഭിക്കുന്നില്ല . പണപ്പെരുപ്പം വരും മാസങ്ങളിൽ ഉയരുമെന്ന സൂചന ഇവ നൽകുന്നു . രാജ്യാന്തര വിപണിയിൽ ക്രൂഡോയിൽ വില മൂന്ന് വർഷത്തെ ഉയരത്തിലെത്തിയതും പ്രതിസന്ധിയാണ് . ക്രൂഡോയിൽ വാങ്ങാൻ കൂടുതൽ ഡോളർ ചെലവഴിച്ചാൽ തളർന്ന് നിൽക്കുന്ന രൂപ വീണ്ടും ദുർബലമാകും . അമേരിക്കൻ കേന്ദ്രബാങ്ക് പലിശ കൂട്ടുമെന്ന് പ്രഖ്യാപിച്ചതും ആർബിഐ മുന്നറിയിപ്പായി പരിഗണിച്ചേക്കും . റിസർവ് ബാങ്ക് വാണിജ്യ ബാങ്കുകൾക്കു നൽകുന്ന ഹ്രസ്വകാല വായ്പ പലിശ നിരക്കായ റിപ്പോ നിലവിൽ 6 ശതമാനമാണ് . റിവേഴ്സ് റിപ്പോ 5.75 ശതമാനവും . ആറ് വർഷത്തിനിടെയുള്ള താഴ്ന്ന നിരക്കാണിത് . അതേസമയം റിവർവ് ബാങ്ക് അപ്രതീക്ഷതമായി പലിശ കുറയ്ക്കുമെന്നും ഒരു വിഭാഗം കണക്ക് കൂട്ടുന്നു . നേരിയ തോതിൽ മെച്ചപ്പെട്ട വ്യാവസായിക വളർച്ച പിടിച്ച് നിർത്താൻ പലിശ കുറയേണ്ടത് അനിവാര്യമാണെന്ന വിലയിരുത്തലിലാണിത് . വായ്പനയം നിശ്ചയിക്കുന്ന ആറംഗ ധനനയ സമിതിയിൽ പലിശ കുറയ്ക്കണമെന്ന നിലപാടാകും കേന്ദ്രസർക്കാരിന്റേത് ."
technology,"ബെംഗളൂരുവിൽ എംടെക് വിദ്യാർത്ഥിയായ 22കാരനെ ഗൂഗിളിന്റെ ആർട്ടിഫിഷ്യൽ ഇന്റലിജൻസ് വിഭാഗത്തിലേക്ക് തിരഞ്ഞെടുത്തു . ഇന്റർനാഷണൽ ഇൻസ്റ്റിറ്റ്യൂട്ട് ഓഫ് ഇൻഫർമേഷൻ ആന്റ് ടെക്നോളജിയിലെ വിദ്യാർത്ഥിയായ ആദിത്യ പലിവാലിനെ ആണ് ഗൂഗിൾ തിരഞ്ഞെടുത്തത് . 1 . 2 കോടി രൂപയാണ് അദ്ദേഹത്തിന്റെ പ്രതിവർഷ ശമ്പളം . മുംബൈ സ്വദേശിയായ ആദിത്യയെ പരീക്ഷയിലൂടേയും അഭിമുഖത്തിലൂടെയുമാണ് തിരഞ്ഞെടുത്തത് . ആർട്ടിഫിഷ്യൽ ഇന്റലിജൻ ടെക്നോളജിയിൽ 6,000ത്തിൽ അധികം മത്സരാർത്ഥികൾക്കായാണ് ഗൂഗിൾ പരീക്ഷ നടത്തിയതെന്ന് ആദിത്യ പറഞ്ഞു . ഇതിൽ നിന്ന് 50 പേരെ തിരഞ്ഞെടുക്കുകയായിരുന്നു . കംപ്യൂട്ടർ ഭാഷാ കോഡിങ്ങിൽ പരിജ്ഞാനമുളളവർ പങ്കെടുത്ത എസിഎം ഐസിപിസി പരീക്ഷയിലെ അവസാന റൌണ്ടിലെ മത്സരാർത്ഥികളിൽ ആദിത്യയും ഉണ്ടായിരുന്നു . ഈ വർഷം 111 രാജ്യങ്ങളിലെ 3098 സർവ്വകലാശകളിൽ നിന്നായി 50,000ത്തോളം മത്സരാർത്ഥികളാണ് പരീക്ഷയിൽ പങ്കെടുത്തത് . ജൂലൈ 16ന് താൻ ഗൂഗിളിൽ ജോലി ആരംഭിക്കുമെന്ന് ആദിത്യ പറഞ്ഞു . പുതിയ കാര്യങ്ങൾ പഠിക്കാനാകുമെന്നാണ് വിശ്വാസമെന്ന് അദ്ദേഹം പറഞ്ഞു . ബെംഗളൂരുവിൽ തനിക്ക് ലഭിച്ച പഠന സൌകര്യങ്ങൾ ഏറെ കാര്യങ്ങളിൽ സഹായകമായെന്നും ആദിത്യ കൂട്ടിച്ചേർത്തു . സീനിയർ വിദ്യാർത്ഥികൾക്കും ആദിത്യ നന്ദി അറിയിച്ചു ."
technology,"പുതിയ ഇമോജികളുമായി ആപ്പിൾ രംഗത്ത് . യൂണികോഡ് 10 ൽ അധിഷ്ടിതമായി നിർമ്മിച്ച പുതിയ ഇമോജികൾ ഐഓഎസ് 11.1 ൽ ആണ് ഉൾപ്പെടുത്തുന്നത് . സാങ്കൽപ്പിക കഥാപാത്രങ്ങൾ , വിവിധ വസ്ത്രങ്ങൾ , ഭക്ഷണ പദാർത്ഥങ്ങൾ , എന്നിവ ഉൾപ്പെടെ വിവിധ ഇമോജികളാണ് ഇപ്പോൾ കമ്പനി അവതരിപ്പിച്ചിരിക്കുന്നത് . കോപാകുലമായ മുഖം , ശപിക്കുന്ന മുഖഭാവം , ബ്രൊക്കോളി ( ഒരുതരം കോളി ഫ്ളവർ ) , മല കയറുന്ന ആൾ , ഇരുണ്ട മത്സ്യ കന്യക , മുളളൻപന്നി , ആൺ മാലാഖ , ദിനോസർ തുടങ്ങിയവ അടങ്ങിയതാണ് പുതിയ ഇമോജികൾ . ഐഓഎസിന്റെ ഡവലപ്പർ ബീറ്റാ പതിപ്പിലും പബ്ലിക്ക് ബീറ്റാ പതിപ്പിലും അടുത്തയാഴ്ച തന്നെ പുതിയ ഇമോജികൾ പ്രാബല്യത്തിൽ വരും . എന്നാൽ ഐഓഎസ് 11.1 , മാക് ഓഎസ് 11.1 , വാച്ച് ഓഎസ് 11.1 പതിപ്പുകൾ എന്ന് പുറത്തിറക്കുമെന്ന് ആപ്പിൾ വ്യക്തമാക്കിയിട്ടില്ല . വേൾഡ് ഇമോജി ഡേയിൽ അവതരിപ്പിച്ച ഹിജാബ് ധരിച്ച സ്ത്രീ , താടിക്കാരൻ , മുലയൂട്ടുന്ന സ്ത്രീ , സൂംബി , ധ്യാനിക്കുന്നയാൾ , ഭക്ഷണ പദാർത്ഥങ്ങൾ ഉൾപ്പടെയുള്ള ഇമോജികളും 11.1 പതിപ്പിനൊപ്പം അവതരിപ്പിക്കുന്നതാണ് . പുതിയ ഇമോജികൾ ലഭ്യമാകാൻ ആപ്പിൾ ബീറ്റ സോഫ്റ്റ്വെയർ പ്രോഗ്രാമിൽ ആദ്യം സൈൻ അപ് ചെയ്യണം . ഐഒഎസ് 11.1 പബ്ലിക് ബീറ്റ ലഭ്യമായാൽ ആപ്പിൾ ബീറ്റ വെബ്സൈറ്റിൽ ഐഒസ് ടാബിൽ ക്ലിക്ക് ചെയ്യണം . ഡൌൺലോഡ് പ്രൊഫൈലിൽ കടന്ന് ഇൻസ്റ്റാൾ ഓപ്ഷൻ ക്ലിക്ക് ചെയ്യണം . തുടർന്ന് പാസ്കോഡ് അടിച്ച് ആപ്പിളിന്റെ ബീറ്റ എഗ്രിമെന്റ് ക്ലിക്ക് ചെയ്ത് എഗ്രി ചെയ്യുക . തുടർന്ന് ഫോൺ റീസ്റ്റാർട്ട് ചെയ്താൽ പുതിയ ബീറ്റ ഡൌൺലോഡ് ആകും . തുടർന്ന് സെറ്റിംഗ്സിൽ ജനറൽ ഓപ്ഷനിൽ പോയി സോഫ്റ്റ്വെയർ അപ്ഡേറ്റ് ക്ലിക്ക് ചെയ്യുക . പിന്നാലെ പുതിയ ബീറ്റ സെലക്ട് ചെയ്താൽ ഐഒഎസ് 11.1 ബീറ്റയിലേക്ക് ഫോൺ മാറപ്പെടും . പുതിയ ഇമോജികളും ലഭ്യമാകും ."
entertainment,"അഞ്ജലി മേനോൻ ഫേസ്ബുക്കിലിട്ട പോസ്റ്റും , അത് ആരാധകരെ ചുറ്റിച്ചതും രസകരമായ സംഭവമായി . കഴിഞ്ഞ ദിവസം ഫേസ്ബുക്ക് പേജിൽ ഒരു ഫോട്ടോ പോസ്റ്റ് ചെയ്ത് അതിനെ വ്യാഖ്യാനിയ്ക്കാൻ സംവിധായിക അഞ്ജലി മേനോൻ ആവശ്യപ്പെട്ടു . പല തരത്തിലുള്ള കമൻറുകൾ വന്നു . ഭാവനകൾ പലവഴിക്ക് ഓടി . അമ്മയും കുഞ്ഞും , വാർദ്ധക്യം , ബുദ്ധൻ എന്നൊക്കെ അഭിപ്രായങ്ങൾ വന്നു . ഒടുവിൽ യഥാർത്ഥത്തിൽ സംഭവം എന്താണെന്ന് അഞ്ജലി തന്നെ വ്യക്തമാക്കേണ്ടി വന്നു . അഞ്ജലി കയറിയ ഒരു ലിഫ്റ്റിലെ പൊട്ടിപ്പൊളിഞ്ഞ തറയാണ് സംഭവം . തന്നെ ആകർഷിച്ച ഒരു കാഴ്ചയുടെ അനുഭവ വ്യാഖ്യാനങ്ങളുമായി പങ്കു ചേർന്നവർക്ക് അഞ്ജലി നന്ദിയും പറഞ്ഞു ."
sports,ഇന്ത്യൻ ക്രിക്കറ്റ് ആരാധകരാൽ ആഘോഷിക്കപ്പെടാതെ പോയ താരമാണ് ഗൌതം ഗംഭീർ . 2007ൽ ഇന്ത്യ ട്വന്റി - 20 ലോകകപ്പ് നേടിയപ്പോഴും 2011ൽ ഏകദിന ലോകകപ്പ് നേടിയപ്പോഴും ഫൈനലിലെ ടോപ് സ്കോറർ ആയിരുന്നു ഗംഭീർ . ടെസ്റ്റ് ക്രിക്കറ്റിൽ ഒരുകാലത്ത് സ്ഥിരതയുടെകാര്യത്തിൽ രാഹുൽ ദ്രാവിഡിന്റെ പിൻഗാമിയായിപ്പോലും വിശേഷിപ്പിക്കപ്പെട്ട താരം . എന്നാൽ ഫോം നഷ്ടമായി ടീമിൽന്ന് ഒഴിവാക്കപ്പെട്ട ഗംഭീർ പിന്നീടൊരിക്കലും ടീമിലേക്ക് കാര്യമായി പരിഗണിക്കപ്പെട്ടില്ല . ഒരു തവണ തിരിച്ചുവന്നെങ്കിലും അന്തിമ ഇലവനിൽ അവസരം ലഭിച്ചില്ല . പിന്നീട് ഒഴിവാക്കപ്പെടുകയും ചെയ്തു . ഈ കാലത്തും ഐപിഎല്ലിൽ ഗംഭീർ മിന്നുന്ന ഫോമിലായിരുന്നു . കൊൽക്കത്തയെ രണ്ടുതവണ ഐപിഎൽ ചാമ്പ്യൻമാരാക്കുകയും ചെയ്തു . ഗംഭീറിനെ എന്തുകൊണ്ട് ടീമിലേക്ക് പരിഗണിക്കുന്നില്ലെന്ന ചോദ്യത്തിന് ഇതിന് പിന്നിൽ ധോണിയാണന്നായിരുന്നു ഒരു ആരോപണം . ഗംഭീർ തിരിച്ചെത്തിയാൽ തന്റെ ക്യാപ്റ്റൻ സ്ഥാനത്തിന് ഭീഷണിയാവുമോ എന്നുപോലും ധോണി ഭയക്കുന്നതായി ആരോപണങ്ങളുയരുകയും ചെയ്തിരുന്നു . കാരണം ഇന്ത്യൻ ക്യാപ്റ്റനെന്ന നിലയിൽ 100 ശതമാനം വിജയ റെക്കോർഡുള്ള താരമാണ് ഗംഭീർ . ഇന്ത്യയെ നയിച്ച ആറ് മത്സരങ്ങളിലും ഗംഭീർ വിജയം നേടുകയും ചെയ്തു . എന്നാൽ ഈ ആരോപണങ്ങളെയെല്ലാം കാറ്റിൽ പറത്തുന്ന വെളിപ്പെടുത്തലാണ് ഗംഭീർ അടുത്തിടെ നടത്തിയത് . കരിയറിൽ സൌരവ് ഗാംഗുലി മുതൽ നിരവധി ക്യാപ്റ്റൻമാരുടെ കീഴിൽ കളിച്ചിട്ടുണ്ടെങ്കിലും തന്റെ ഇഷ്ടനായകൻ ധോണിയാണെന്ന് ഗംഭീർ വെളിപ്പെടുത്തി . സ്റ്റാർ സ്പോർട്സിന് അനുവദിച്ച അഭിമുഖത്തിലാണ് ഗംഭീർ ഇക്കാര്യം തുറന്നുപറഞ്ഞത് .
sports,"കഴിഞ്ഞ വർഷത്തെ മികച്ച താരത്തിനുള്ള ക്രിക്കറ്റ് ഓസ്ട്രേലിയയുടെ അലൻ ബോർഡർ മെഡൽ സ്റ്റീവ് സ്മിത്തിന് . രണ്ടാം തവണയാണ് സ്മിത്ത് അലൻ ബോർഡർ മെഡൽ സ്വന്തമാക്കുന്നത് . ഡേവിഡ് വാർണർ , നഥാൻ ലിയോൺ എന്നിവരെ പിന്നിലാക്കിയാണ് സ്മിത്തിൻറെ നേട്ടം . വോട്ടെടുപ്പിൽ സ്മിത്തിന് 246 പേരുടെ പിന്തുണയാണ് കിട്ടിയത് . വാർണറിന് 162 വോട്ടും ലിയോണ് 156 വോട്ടും കിട്ടി . 2015ലാണ് സ്മിത്ത് ആദ്യമായി അലൻ ബോർഡർ മെഡൽ നേടിയത് . നേരത്തേ ക്രിക്കറ്റ് ഓസ്ട്രേലിയയുടെ 2017ലെ ടെസ്റ്റ് പ്ലയർ ഓഫ് ദ ഇയർ പുരസ്കാരവും സ്മിത്ത് നേടിയിരുന്നു . പുരസ്കാരത്തിന് പരിഗണിച്ച 12 മാസ കാലയളവിൽ 24 രാജ്യാന്തര മത്സരങ്ങളിൽ നിന്ന് സ്മിത്ത് 1754 റൺസാണ് ആകെ നേടിയത് . ഇതിൽ ഏഴ് സെഞ്ച്വറി ഉൾപ്പെടുന്നു . ഇത്തവണത്തെ ഐസിസി ടെസ്റ്റ് ക്രിക്കറ്റർ ഓഫ് ദ ഇയർ പുരസ്കാരവും സ്മിത്തിനായിരുന്നു ."
technology,"വാട്ട്സ്ആപ്പിൻറെ പേമൻറ് സംവിധാനത്തിനെതിരെ പേടിഎം സ്ഥാപകൻ വിജയ് ശേഖർ ശർമ . ഫേസ്ബുക്കിനെതിരെയും ഇദ്ദേഹം വിമർശനം ഉയർത്തി . സ്വതന്ത്ര ഇൻറർനെറ്റ് എന്ന പ്രചരണം നൽകി രാജ്യത്തെ വഞ്ചിക്കാൻ ശ്രമിച്ച ഫെയ്സ്ബുക്ക് ലോകത്തെ ഏറ്റവും വൃത്തിക്കെട്ട കമ്പനിയാണെന്ന് അദ്ദേഹം കുറ്റപ്പെടുത്തി . എല്ലനിയമങ്ങളും മാർഗനിർദേശങ്ങളും കാറ്റിൽപ്പറത്തിയാണ് ഫെയ്സ്ബുക്കിൻറെ ഉടമസ്ഥതയിലുള്ള വാട്ട്സ്ആപ്പ് , ത്രീ സറ്റെപ്പ് പരിശോധന പോലുമില്ലാതെ പെയ്മെൻറ് ഫീച്ചർ കൊണ്ടു വരുന്നതെന്നും ബിസിനസ് സ്റ്റാൻഡേഡിന് നൽകിയ അഭിമുഖത്തിൽ അദ്ദേഹം പറഞ്ഞു . മുൻപും ഇത്തരത്തിൽ പേ . ടി . എം സ്ഥാപകൻ വിമർശനവുമായി ഫെയ്സ്ബുക്കിനെതിരെ രംഗത്തെത്തിയിരുന്നു . ഫെയ്സ്ബുക്കിന്റെ ഫ്രീ ബേസിക്സിനേയും ഇന്റർനെറ്റ് ഫോർ ഓൾ പദ്ധതിയേയും എതിർത്ത് രംഗത്ത് വന്ന ഇന്ത്യൻ സംരംഭകരിൽ ഒരാളായിരുന്നു ശർമ . മറ്റേതൊരു സ്ഥാപനത്തേയും പോലെ അവർക്കും രാജ്യത്ത് പ്രവർത്തിക്കാനുള്ള അവസരമുണ്ട് . പക്ഷേ അത് രാജ്യത്തെ നിയമങ്ങൾ അനുസരിച്ചായിരിക്കണമെന്നും അദ്ദേഹം അഭിപ്രായപ്പെട്ടു . ഡിജിറ്റൽ പേമെന്റ് സെക്ടറിനെ വാട്സ്ആപ്പ് പേ വിഭജിച്ചു . വാട്സ് ആപ്പ് ഇന്ത്യയുടെ സുരക്ഷയ്ക്ക് ഏറ്റവും വലിയഭീഷണിയാണ് . സ്വന്തം രൂപകൽപ്പനയ്ക്കനുസരിച്ച് ആർക്കും നിയമങ്ങളെ വളച്ചെടാക്കിൻ കഴയില്ലെന്നും അദ്ദേഹം പറഞ്ഞു . വാട്സ്ആപ്പ് ഇന്ത്യയുടെ സുരക്ഷയ്ക്ക് വലിയൊരു ഭീഷണിയാണ് . ലോഗ് ഇൻ സംവിധാനമില്ലാത്ത വാട്സ്ആപ്പ് വലിയ സുരക്ഷാ പ്രശ്നമാണുണ്ടാക്കുകയെന്ന് ശേഖർ ശർമ പറയുന്നു . വാട്സ്ആപ്പ് ഒരു തുറന്ന എടിഎം ആയി മാറും എന്നും അദ്ദേഹം പറഞ്ഞു . മറ്റു മൊബൈൽ വാലറ്റ് , ഡിജിറ്റൽ പേമെന്റ് സേവനങ്ങളെ പോലെ യു . പി . ഐ മാനദണ്ഡങ്ങൾ പാലിക്കാൻ വാട്സ്ആപ്പ് തയ്യാറായിട്ടില്ലെന്നും അദ്ദേഹം ആരോപിച്ചു ."
entertainment,"ആർത്തവ കാലത്തെ മാറ്റി നിർത്തൽ താനും അനുഭവിച്ചിട്ടുണ്ടെന്ന തുറന്ന് പറച്ചിലുമായി ബോളിവുഡ് നടി സോനം കപൂർ . ആർത്തവ കാലങ്ങളിൽ അമ്പലത്തിൽ പോകുന്നതിനും അടുക്കളയിൽ കയറുന്നതിനും അച്ചാറുഭരണിയ്ക്കടുത്തേക്ക് ചെല്ലുന്നതിന് പോലും തങ്ങളെ മുത്തശ്ശി വിലക്കിയിരുന്നുവെന്ന് സോനം കപൂർ ഒരു അഭിമുഖത്തിൽ വ്യക്തമാക്കി . ആർത്തവ ശുചിത്വത്തിൽ തുടരുന്ന അജ്ഞതയെ കുറിച്ചും സ്വന്തം വീടിനുള്ളിൽതന്നെ വിലക്കുകൾ നേരിടുന്നത് ഇന്നും തുടരുന്നതിനെ കുറിച്ച് സംസാരിക്കുകയായിരുന്നു സോനം . സോനം കപൂർ , അക്ഷയ് കുമാർ , രാധിക ആപ്തേ എന്നിവർ കേന്ദ്ര കഥാപാത്രമായെത്തുന്ന പാഡ് മാൻ എന്ന ചിത്രത്തിന്റെ പ്രമേയവും ഇതുതന്നെയാണ് . സാനിറ്ററി നാപ്കിനുകൾ കുറഞ്ഞ ചെലവിൽ നിർമ്മിക്കാൻ വർഷങ്ങളോളം കഷ്ടപ്പെട്ട് ഒടുവിൽ വിജയം നേടിയ അരുണാചലം മുരുഗാനന്തത്തിന്റെ ജീവിത കഥയാണ് പാഡ് മാൻറെ പ്രമേയം . ആർത്തവത്തെ കുറിച്ച് പൊതുവേദികളിൽ ചർച്ചചെയ്യുന്ന നഗരങ്ങളിലെ സ്ത്രീകൾക്ക് ഈ ചിത്രത്തിന്റെ പ്രമേയം സുപ്രധാനമായി തോന്നണമെന്നില്ല . എന്നാൽ ഗ്രാമങ്ങളിൽ ഇപ്പോഴും ആർത്തവ ശുചിത്വത്തെ കുറിച്ച് അജ്ഞത തുടരുന്നു ; സോനം പറഞ്ഞു . സിനിമയുടെ ചിത്രീകരണം നടന്ന മഹേശ്വരിലും പരിസരപ്രദേശങ്ങളിലും ഇന്നും ആർത്തവത്തെ കുറിച്ചും പാലിക്കേണ്ട ശുചിത്വത്തെ കുറിച്ചും നിലനിൽക്കുന്ന അജ്ഞത തന്നെ ഞെട്ടിച്ചു . നഗരങ്ങളിൽ ജീവിച്ചിരുന്ന തങ്ങൾക്ക് വിലക്കുകൾ നേരിട്ടിരുന്നുവെങ്കിൽ ഗ്രാമങ്ങളിലെ പെൺകുട്ടികൾ അനുഭവിക്കുന്നത് എത്രമാത്രമായിരിക്കുമെന്ന് സങ്കൽപ്പിക്കാവുന്നതിലും അപ്പുറമാണെന്നും സോനം . സിനിമ സാമൂഹ്യ പ്രതിബദ്ധതയുള്ള വിഷയങ്ങൾ ഉന്നയിക്കാൻ സഹായിക്കും . ഒരു വലിയ വിഭാഗത്തിലേക്ക് ആ വിഷയം എത്തിക്കാനും സിനിമയ്ക്കാകും . പ്രത്യേകിച്ച് മുഖധാര അഭിനേതാക്കൾ സിനമയിൽ അണിനിരന്നാൽ അത് എളുപ്പമാകുമെന്നും സോനം വ്യക്തമാക്കി . മുന്നാഭായ് , പികെ എന്നീ ചിത്രങ്ങൾ ഇതിൽ വിജയിച്ചുവെന്നും സോനം പറഞ്ഞു . അക്ഷയ് കുമാറിന്റെ ഭാര്യ ട്വിങ്കിൾ ഖന്നയാണ് പദ്മന്റെ തിരക്കഥ ഒരുക്കിയിരിക്കുന്നത് . ട്വിങ്കിൾ തന്നെ നിർമ്മിക്കുന്ന ചിത്രം സംവിധാനം ചെയ്യുന്നത് ആർ ബൽകിയാണ് . അമിതാഭ ബച്ചൻ അതിഥി വേഷത്തിലെത്തുന്ന പാഡ് മാൻ ജനുവരി 26 ന് റിലീസ് ചെയ്യുമെന്നാണ് പ്രതീക്ഷിക്കുന്നത് ."
technology,"ഐഫോൺ 8 വാർത്തകളിൽ നിറയാൻ തുടങ്ങിയിട്ട് വർഷം ഒന്ന് തികയുന്നു . ഐഫോൺ 7 ഇറങ്ങുന്ന കാലത്ത് തന്നെ ആപ്പിൾ ഐഫോണിൻറെ പത്താംവാർഷികത്തിൽ അവതരിപ്പിക്കുന്ന പതിപ്പിൻറെ പ്രത്യേകതകൾ ടെക് ലോകത്തെ ' പാണന്മാർ ' പാടുവാൻ തുടങ്ങിയെന്നതാണ് സത്യം . സെപ്തംബറിൽ ഐഫോൺ 8 ഇറങ്ങും എന്നാണ് പുതിയ റിപ്പോർട്ട് . എന്നാൽ പതിവ് പോലെ അമേരിക്കയിൽ ഇറങ്ങുന്ന ഫോൺ ഇന്ത്യ പോലുള്ള രാജ്യങ്ങളിൽ എത്താൻ സമയമെടുക്കും . ഒപ്പം ഐഫോൺ 8ന് മൂന്ന് പതിപ്പുകൾ എങ്കിലും ഉണ്ടാകുമെന്നും സൂചനയുണ്ട് . ഈ പാദത്തിൽ 2 ദശലക്ഷം മുതൽ നാല് ദശലക്ഷംവരെ മാത്രമായിരിക്കും ഐഫോൺ 8 ഇറങ്ങുക എന്നാണ് വിപണി വിലയിരുത്തലുകാരായ കെജിഐ സെക്യൂരിറ്റിയുടെ റിപ്പോർട്ട് . അതായത് ഇന്ത്യയിൽ എത്താൻ സമയം പിടിച്ചെക്കുമെന്ന് സാരം . അതേ സമയം ഐഫോൺ 7എസ് , 7 എസ് പ്ലസ് എന്നിവയ്ക്ക് വലിയ വിൽപ്പനയാണ് നടക്കുന്നത് . അതേ സമയം തന്നെ ടെക്സ്റ്റാറ്റിക് . കോം ഐഫോൺ 8ൻറെ ചിത്രങ്ങൾ പുറത്തുവിട്ടിട്ടുണ്ട് . ബ്ലാക്ക് കളർ പതിപ്പാണ് ചിത്രത്തിലുള്ളത് . ഇത്തവണ ലംബമായി നിൽക്കുന്ന ക്യാമറ സെറ്റിംഗാണ് ഐഫോണിൽ കാണുവാൻ സാധിക്കുന്നത് . ഒപ്പം ഇരട്ട ക്യാമറകൾ എന്ന പ്രത്യേകതയുമുണ്ട് . ഇത് പ്രകാരം പിന്നിലും ടെച്ചിംഗ് ഐഡി സംവിധാന പുതിയ ഐഫോണിലുണ്ടാകുമെന്ന റൂമർ പരക്കുന്നുണ്ട് ടെക് ലോകത്ത് . മുൻപിൽ ഫിംഗർപ്രിൻറ് സ്കാനർ അപ്രത്യക്ഷമായതാണ് കാണുവാൻ സാധിക്കുന്നത് . അതായത് പിന്നിലെ ആപ്പിൾ ലോഗോ ഫിംഗർ പ്രിൻറ് സ്കാനറാകും എന്ന തരത്തിലുള്ള ചിത്രങ്ങളും പ്രചരിക്കുന്നു . ഒഎൽഇഡി സ്ക്രീൻ ആയിരിക്കും ഫോണിന് എന്നാണ് റിപ്പോർട്ട് . ഒപ്പം വയർലെസ് ചാർജ്ജിംഗ് , നോ ഹോം ബട്ടൺ , ആപ്പിൾ എ11 ചിപ്പ് , എആർ ഫീച്ചർ എന്നിവയും ആപ്പിൾ ഐഫോൺ 8 ൽ പ്രതീക്ഷിക്കുന്നു ."
sports,ഒരോവറിൽ മൂന്ന് വിക്കറ്റ് വീഴ്ത്തി ഉമേഷ് യാദവ് ഞെട്ടിച്ചപ്പോൾ കിംഗ്സ് ഇലവൻ പഞ്ചാബിന് തകർച്ചയോടെ തുടക്കം . ടോസ് നഷ്ടപ്പെട്ട് ആദ്യം ബാറ്റ് ചെയ്യുന്ന പഞ്ചാബ് അതിവേഗം റണ്ണുയർത്തിയാണ് തുടങ്ങിയത് . കഴിഞ്ഞ മത്സരത്തിൽ അതിവേഗ അർദ്ധ സെഞ്ചുറി നേടിയ കെ . എൽ രാഹുൽ ഇത്തവണയും മിന്നലാട്ടം തുടർന്നു . എന്നാൽ നാലാം ഓവർ എറിഞ്ഞ യാദവ് നാല് റൺസ് മാത്രം വിട്ടുകൊടുത്ത് മൂന്ന് വിക്കറ്റ് വീഴ്ത്തിയപ്പോൾ പഞ്ചാബ് തകരുകയായിരുന്നു . ആദ്യ പന്തിൽ 11 പന്തിൽ 15 റൺസെടുത്ത മായങ്ക് അഗർവാൾ വിക്കറ്റ് കീപ്പർ ഡികോക്കിൻറെ തകർപ്പൻ ക്യാച്ചിൽ പുറത്ത് . രണ്ടാം പന്തിൽ ആരോൺ ഫിഞ്ച് ഗോൾഡൺ ഡക്കായി മടങ്ങി . മൂന്നും നാലും പന്തുകൾ പ്രതിരോധിച്ച യുവി അഞ്ചാം പന്തിൽ ബൌണ്ടറി കണ്ടെത്തി . എന്നാൽ അവസാന പന്തിൽ ലോകോത്തര വിക്കറ്റോടെ യുവിയെ ( 4 ) പറഞ്ഞയച്ച് യാദവ് അമ്പരപ്പിക്കുകയായിരുന്നു . ഏഴ് ഓവർ പൂർത്തിയാകുമ്പോൾ മൂന്ന് വിക്കറ്റിന് 61 റൺസെന്ന നിലയിലാണ് പഞ്ചാബ് . കെഎൽ രാഹുൽ 34 റൺസുമായും കരുൺ നായർ ഏഴ് റൺസെടുത്തും ക്രീസിലുണ്ട് .
technology,"കഴിഞ്ഞ കുറച്ച് കാലമായി രാജ്യത്തെ സർക്കാർ എജൻസികളുടെയും സ്ഥാപനങ്ങളുടെയും ഉറക്കെ കെടുത്തിക്കൊണ്ടിരികുകയാണ് എലിയറ്റ് ആൽഡേഴ്സൺ എന്ന അജ്ഞാത ട്വിറ്റർ പ്രൊഫൈൽ . ആധാർ ഡാറ്റാബേസിലെ പിഴവുകളും നമോ ആപ്പിലെ ചോർച്ചയും കോൺഗ്രസ് ആപ്പിലെ പാളിച്ചയും തുറന്നുകാട്ടിയ അജ്ഞാതനായ ഹാക്കർ , ഇന്ത്യക്കാർ ഈ പേരു കേട്ടു തുടങ്ങിയിട്ട് അധികമായിട്ടില്ലെങ്കിലും ഈ എത്തിക്കൽ ഹാക്കർ രംഗത്തെത്തിയിട്ട് കാലം കുറച്ചായി . യുഐഡിഎഐ ( ആധാർ ) , നമോ ആപ്പ് , കോൺഗ്രസ് ആപ്പ് , ബിഎസ്എൻഎൽ , ഫെയ്സ്ബുക് , തെലങ്കാന സർക്കാർ , കേരള പൊലീസ് , വിവിധ മൊബൈൽ കമ്പനികൾ എന്നിങ്ങനെ പലരും അവരുടെ സൈബർ സുരക്ഷാവീഴ്ചകളുടെ പേരിൽ വിമർശനശരങ്ങൾ ഏറ്റുവാങ്ങി . എംആധാർ ആപ്പ് ഒരു നിമിഷത്തിനുള്ളിൽ ഹാക്ക് ചെയ്യാമെന്നു വീഡിയോ വരെ പുറത്തിറക്കി . അമേരിക്കൻ ടെലിവിഷൻ സീരിയൽ മിസ്റ്റർ റോബോട്ടിലെ ഒരു കഥാപാത്രമാണ് എലിയറ്റ് ആൽഡേഴ്സൺ . എഫ് സൊസൈറ്റി എന്ന ഹാക്കിംഗ് സംഘത്തിലെ അംഗമായ എലിയറ്റ് ആൽഡേഴ്സൺ വൻ കിട കുത്തകകൾക്കെതിരെ പ്രവർത്തിക്കുന്ന വിപ്ലവകാരിയായ ഹാക്കറാണ് . ഈ സാങ്കൽപ്പിക കഥാപാത്രത്തിൽ നിന്ന് പ്രചോദനമുൾക്കൊണ്ടാണ് ഇപ്പോൾ പ്രശസ്തനായ ഹാക്കർ ഈ പേര് സ്വീകരിച്ചത് . യഥാർത്ഥ പേര് എന്താണെന്നതിനെ പറ്റി ഇപ്പോഴും ഊഹാപോഹങ്ങൾ നിലനിർക്കുന്നുണ്ടെങ്കിലും 28 വയസ്സുകാരനായ ഫ്രഞ്ച് സെക്യൂരിറ്റി വിദഗ്ധൻ റോബർട്ട് ബാപ്റ്റിസ്റ്റാണ് ആൽഡേഴ്സൺ എന്ന് റിപ്പോർട്ടുകളുണ്ട് . ഇടയ്ക്ക് റോബർട്ട് ബാപ്റ്റിസ്റ്റാണ് എന്ന് തന്നെയാണ് തന്റെ ശരിയായ പേരെന്ന വെളിപ്പെടുത്തലുമുണ്ടായി . 2017 ഒക്ടോബറിൽ ഫ്രഞ്ച് ശാസ്ത്ര ഗവേഷണസ്ഥാപനമായ സിഎൻ ആർ എസിൻറെ വെബ് സൈറ്റിലെ പിഴവ് ട്വീറ്റ് ചെയ്തുകൊണ്ടാണ് ആൽഡേഴ്സണിൻറെ രംഗ പ്രവേശം . പിന്നീടങ്ങോട്ട് ആൽഡേഴ്സണിൻറെ പടയോട്ടമായിരുന്നു ആൻഡ്രോയിഡ് ആപ്പുകളിലെയും വെബ്സൈറ്റുകളിലേയും സുരക്ഷാ പിഴവുകൾ കണ്ടെത്തുന്നതിൽ വിദഗ്ധനായ ആൾഡേഴ്സൺ പല പ്രമുഖ കമ്പനികൾക്കും തലവേദന സൃഷ്ടിച്ചു . പേയ് പാലും ഫേസ്ബുക്കും റെഡ്മിയും വൺ പ്ലസ്സുമെല്ലാം ആൽഡേഴ്സണിൻറെ ആയുധങ്ങളുടെ മൂർച്ചയറിഞ്ഞു . പിഴവുകൾ കണ്ടെത്തി ആദ്യം നേരിട്ടറിയിക്കും പ്രതികരണമില്ലെങ്കിൽ അവ പബ്ലിക്ക് ആയി ട്വീറ്റ് ചെയ്യും . 2018 ൽ ലഭിച്ച ഒരു പേരു വെളിപ്പെടുത്താത സന്ദേശമാണ് ആൽഡേഴ്സണെ ആധാറിലേക്ക് ആകർഷിക്കുന്നത് അങ്ങനെ തുടങ്ങിയ അന്വേഷണമാണ് പിന്നീട് വിവാദമായ കണ്ടെത്തലുകളിലേക്ക് നയിച്ചത് , പിന്നാലെ നമോ ആപ്പും കോൺഗ്രസ് ആപ്പും , സെൻററൽ ഫിലിം ആർക്കൈവ്സുമെല്ലാം ആൽഡേഴ്സണിൻറെ കഴുകൻ കണ്ണുകളുടെ മുന്നിൽ പെട്ടു . ഇന്ത്യയിൽ തൻറെ വെളിപ്പെടുത്തലുകൾ ഉണ്ടാക്കുന്ന പുകിലുകൾ ഒരൽപ്പം തമാശയായാണ് ആൽഡേഴ്സൺ കാണുന്നത് . രാഷ്ട്രീയകാര്യങ്ങൾ തനിക്ക് തീരെ താൽപര്യമില്ലെന്ന് ആവർത്തിച്ച് വ്യക്തമാക്കുന്ന ആൽഡേഴ്സൺ . പക്ഷേ ആധാർ വിഷയത്തിൽ തുറന്ന പോരിന് തയ്യാറെടുക്കുകയാണ് . ഇന്ത്യൻ ഹാക്കർമാർ മുമ്പ് തന്നെ ആധാർ പിഴവുകൾ ചൂണ്ടിക്കാടിയ്യിട്ടുണ്ടെങ്കിലും ആൽഡേഴ്സണിൻറെ അത്ര വിശ്വാസ്യത നേടിയെടുക്കാൻ കഴിഞ്ഞിരുന്നില്ല അതു കൊണ്ട് കാത്തിരിക്കാം അടുത്ത ട്വീറ്റിനായി ."
entertainment,മലയാള സിനിമകൾ വീണ്ടും പാമ്പായി മാറുന്നു . പൂട്ടിക്കിടന്ന ബാറുകൾ തുറന്നതോടെ മദ്യത്തിൻറെ ഉപയോഗം മലയാള സിനിമകളിൽ എടുത്ത കാണിക്കത്തക്ക വിധത്തിലുള്ളതാണെന്ന് ഇക്കഴിഞ്ഞ ദിവസങ്ങളിൽ റിലീസ് ചെയ്ത എല്ലാ മലയാള സിനിമകളും കാണിക്കുന്നു . സന്തോഷത്തിലും സങ്കടത്തിലും മറ്റ് ആഘോഷ പരിപാടികൾക്കും ചങ്ക്സായി കൂടെയുള്ളത് മദ്യം തന്നെയാണ് . ഒമർ ലുലു സംവിധാനം ചെയ്ത ' ചങ്കസ് ' എന്ന സിനിമ എഞ്ചിനിയറിംഗ് കോളേജിൽ നിന്ന് തുടങ്ങി കല്യാണത്തിൽ അവസാനിക്കുന്നതാണ് . ചില ക്യാംപസ് തമാശകളിലൂടെ കടന്നു പോകുന്ന സിനിമയുടെ തുടക്കം മുതൽ അവസാനം വരെ മദ്യം കൂട്ടായി നിൽക്കുന്നത് കാണാം . കാംപ്യസ് സൌഹൃദവും പ്രണയവും വിരഹവുമെല്ലാം ആഘോഷമാക്കി മാറ്റുന്നത് മദ്യത്തിനെ മാത്രം ആശ്രയിച്ചാണ് . ഒരാളുടെ ദിവസം തുടങ്ങുന്നതു പോലും മദ്യത്തിൽ നിന്നാണെന്ന് ഈ സിനിമ കാണിക്കുന്നു . സിനിമയിൽ നായകന്റെ അമ്മ പോലും മദ്യം വാങ്ങി വന്ന് ആഘോഷിക്കുന്നുവെന്നു പറയുന്ന സംഭാഷണവും മലയാളിയുടെ മദ്യാസക്തിയെയാണ് കാണിക്കുന്നത് . കുറച്ച് കള്ളന്മാരുടെ കഥ പറയുന്ന ചിത്രമാണ് സിദ്ധാർത്ഥ് ഭരതൻറെ വർണ്യത്തിൽ ആശങ്ക . ഒന്നോ രണ്ടോ ദിവസത്തെ കാര്യങ്ങളിലൂടെയാണ് സിനിമ കടന്നു പോകുന്നതെങ്കിലും മദ്യാസക്തിയെ എടുത്തു കാണിക്കുന്ന ഒരു സിനിമ കൂടിയാണിത് . ഹർത്താൽ മദ്യത്താൽ ആഘോഷിക്കുന്ന മലയാളികളെ ഈ സിനിമയിൽ നമുക്ക് കാണാൻ കഴിയും . ബിബറേജിന് മുന്നിലെ നിരയും വെള്ളമടിയുമൊക്കെ സിനിമയുടെ പ്രമേയങ്ങളായി മാറുമ്പോൾ മദ്യത്തിൽ മുങ്ങുന്ന മലയാളിയെയാണ് സിനിമയിലും എടുത്തു കാണിക്കുന്നത് . ഈ സിനിമയിൽ ഡ്യൂട്ടി സമയത്ത് പോലീസുകാരൻ പോലും വെള്ളമടിച്ചിരിക്കുന്നതും അയാളെ മറ്റൊരു പോലീസുകാരൻ തടയുന്നതും ഉപദേശിക്കുന്നതായും കാണാം . സർവ്വോപരി പാലാക്കാരനിലും വെള്ളമടിയുടെ കാര്യത്തിൽ ഒട്ടും കുറവല്ല എന്നു തന്നെ പറയേണ്ടി വരും . പാലാ സ്വദേശി സി ഐ ജോസ് മാണിയുടെ ജീവിതത്തെ ചുറ്റിപ്പറ്റിയാണ് കഥ വികസിക്കുന്നതെങ്കിലും മദ്യത്തെ വിടാതെയാണ് സിനിമയെ മുന്നോട്ടു കൊണ്ടുപോകുന്നത് . ഓരോ സന്ദർഭത്തിലും ബാലു വർഗ്ഗീസും അലൻസിയർ ' ഇതു അങ്ങോട്ട് പിടിപ്പിക്ക് എന്നിട്ടാവാം ' എന്നുള്ള സംഭാഷണം ഇടയ്ക്കിടെ കയറി വരുന്നുണ്ട് . മാത്രമല്ല ഉറങ്ങി കിടക്കുന്ന പോലീസുകാരന് മദ്യം കാണിച്ച് എഴുന്നേൽപ്പിച്ച് സാമൂഹിക പ്രവർത്തകയുടെ വീട് കാണിക്കാൻ സഹായം ചോദിക്കുന്നതും മദ്യത്തിലൂടെയാണ് . കടങ്ങളുടെ കഥ പറയുന്ന കടം കഥ എന്ന സെന്തിൽ രാജൻ ചിത്രത്തിലും മദ്യത്തിന് കുറവില്ല . വെള്ളത്തിൽ മുങ്ങി നടക്കുന്നയാളാണ് നിഷകളങ്കനായ തമ്പിക്കുട്ടി എന്ന കഥാപാത്രം . കടങ്ങളും കടത്തിന്മേൽ കടങ്ങളും കയറിയ പ്രധാന കഥാപാത്രങ്ങൾ അവരുടെ സങ്കടങ്ങൾക്ക് ബ്രേക്ക് കൊടുക്കുന്നത് മദ്യത്തിലൂടെയാണ് . ഇതുപോലെ തന്നെ ആഘോഷങ്ങളിലും മദ്യത്തിൽ തന്നെ എത്തിച്ചേരുന്നു . പൂട്ടിക്കിടന്ന ബാറുകൾ തുറന്നതോടെ ഓരോ ദിവസവും മദ്യം ലഭിക്കാനും ഒപ്പിക്കാനുമാണ് ഓരോരുത്തരും നെട്ടോട്ടമോടുന്നതെന്ന് ഈ സിനിമകൾ പറയുന്നു .
business,"ലോക സഞ്ചാരികൾക്കായി ആഗോളഗ്രാമം വീണ്ടും സജീവമാകുന്നു . ദുബായ് ഗ്ലോബൽ വില്ലേജിൻറെ ഇരുപത്തി മൂന്നാം സീസണിന് നാളെ തുടക്കമാവും . 159 ദിവസം നീണ്ടു നിൽക്കുന്ന രാജ്യാന്തര മേള ഏപ്രിൽ ആറിന് സമാപിക്കും . ഗ്ലോബൽ വില്ലേജിൽ നടന്ന വർണപ്പകിട്ടാർന്ന ചടങ്ങിലാണ് ഇരുപത്തിമൂന്നാം പതിപ്പിൻറെ പ്രഖ്യാപനം നടന്നത് . നാളെ മുതൽ 2019 ഏപ്രിൽ ആറുവരെയായി 159 ദിവസം മേള നീണ്ടുനിൽക്കും . ഇന്ത്യയുൾപ്പെടെ 78 രാജ്യങ്ങളുടെ പവലിയനുകൾ ഈ വർഷം സന്ദർശകരെ സ്വീകരിക്കും . 1 . 7 കോടി ചതുരശ്രയടി വിസ്തീർണത്തിൽ സജ്ജമാക്കിയ വേദിയിൽ ലോകത്തിൻറെ വിവിധ കോണുകളിൽ നിന്നുള്ള കാഴ്ചകളും ഉൽപന്നങ്ങളും അണിനിരക്കും . അറുപത് ലക്ഷത്തിലേറെ സഞ്ചാരികൾ ഇക്കുറി ആഗോള ഗ്രാമത്തിലേക്കെത്തുമെന്നാണ് സംഘാടകരുടെ കണക്കുകൂട്ടൽ . ലോക റെക്കോർഡ് ലക്ഷ്യമിടുന്ന ' വീൽ ഓഫ് ദ് വേൾഡ് , സർക്കസ് , മ്യൂസിക് ഫൌണ്ടൻ തുടങ്ങിയവ ഇത്തവണത്തെ പുതുമകളാണ് . അവതരണ രീതിയിലെ വ്യത്യസ്ഥത കൊണ്ട് സ്റ്റഡ് ഷോ ഇരുപത്തി മൂന്നാം പതിപ്പിലും വിസ്മയം തീർക്കും പവലിയനിലെ കലാപരിപാടികൾക്കുപുറമെ കുട്ടികൾക്കായുള്ള വിനോദ പരിപാടികളും സംവിധാനം ചെയ്തിട്ടുണ്ട് . 12 , 000 ലേറെ കലാസാംസ്കാരിക പരിപാടികളാണ് അണിയറയിൽ ഒരുങ്ങുന്നത് . രജനീകാന്തടക്കമുള്ള സൂപ്പർതാരങ്ങളും ഇത്തവണ ആഘോഷങ്ങളുടെ ഭാഗമാകും . 15 ദിർഹമാണ് ടിക്കറ്റ് നിരക്ക് കുട്ടികൾക്കും 65വയസ്സിനു മുകളിലുള്ളവർക്കും പ്രവേശനം സൌജന്യമായിരിക്കും ."
entertainment,"ചെന്നൈ നഗരത്തിൽ പച്ചക്കറി വിൽപ്പനക്കാരിയായി സാമന്തയെ കണ്ടപ്പോൾ എല്ലാവരും കരുതി , അതൊരു സിനിമാ ചിത്രീകരണമാകുമെന്ന് . ഇഷ്ടതാരത്തെ പച്ചക്കറി വിൽപ്പനക്കാരിയുടെ വേഷത്തിൽ കണ്ടതിൻറെ കൌതുകമായിരുന്നു ആരാധകർക്ക് . എന്നാൽ ഇതൊരു കാരുണ്യ പ്രവർത്തനമാണെന്ന് ആരാധകർ വൈകാതെ മനസിലാക്കി . തൻറെ ചാരിറ്റി ഫൌണ്ടേഷനായ പ്രതായുഷ എന്ന പേരിലുള്ള സംഘടനയ്ക്ക് വേണ്ടിയായിരുന്നു സാമന്തയുടെ പച്ചക്കറി വിൽപ്പന . ഇരുമ്പുത്തുറൈ എന്ന ചിത്രത്തിൻറെ നൂറാം ദിന ആഘോഷത്തിൽ പങ്കെടുക്കാനായാണ് സാമന്ത വ്യാഴാഴ്ച ചെന്നൈയിൽ എത്തിയത് . വെള്ളിയാഴ്ച രാവിലെ തിരുവള്ളിക്കേനി ക്ഷേത്രത്തിന് അരികിലെ ജാം ബസാർ മാർക്കറ്റിലായിരുന്നു പച്ചക്കറി വിൽപ്പനക്കാരിയായി സാമന്ത എത്തിയത് . ഇഷ്ടതാരത്തെ കാണാൻ വൻ തിരക്കായിരുന്നു മാർക്കറ്റിൽ അനുഭവപ്പെട്ടത് . യാതനകൾ അനുഭവിക്കുന്ന സ്ത്രീകൾക്കും കുട്ടികൾക്കും ചികിത്സാ സഹായത്തിനാി പ്രവർത്തിക്കുന്ന സംഘടനയാണ് പ്രതായുഷ . 2014ലാണ് സാമന്ത പ്രതായുഷ ആരംഭിച്ചത് . സൌജന്യ മെഡിക്കൽ ക്യാംപുകൾ , കുഞ്ഞുങ്ങൾക്കുള്ള പ്രതിരോധ കുത്തിവയ്പ്പുകൾ , രക്തദാനം തുടങ്ങി നിരവധി സാമൂഹിക പ്രവർത്തനങ്ങളിൽ പ്രതായുഷ കാര്യമായ സംഭാവന നൽകിവരുന്നുണ്ട് . സീമ രാജ , കന്നട റീമേക്ക് ചിത്രമായ യു ടേൺ തുടങ്ങിയ ചിത്രങ്ങളുടെ റിലീസിനായി കാത്തിരിക്കുകയാണ് സാമന്തയിപ്പോൾ . രണ്ട ചിത്രങ്ങളും സെപ്തംബർ 13നാണ് റിലീസ് ചെയ്യുന്നത് ."
business,"2017 ധനകാര്യ ബജറ്റിൽ തൊഴിലുറപ്പ് പദ്ധതിയ്ക്ക് 48,000 കോടി രൂപ അനുവദിച്ചുകൊണ്ടുള്ളത് ഉയർന്ന പ്രഖ്യാപനമെന്ന് അരുൺ ജെയ്റ്റ്ലി . ബുധനാഴ്ച ബജറ്റ് അവതരണത്തിനിടെ പാർലമെന്റിനെ അഭിസംബോധന ചെയ്ത് സംസാരിക്കവെയായിരുന്നു പ്രസ്താവന . 2017 - 18 സാമ്പത്തിക വർഷത്തിൽ 48,000 രൂപ വകയിരുത്തിയത് വഴി റെക്കോർഡ് തുകയാണെന്നും ഇതുവരെ പദ്ധതിയ്ക്ക് വേണ്ടി വകയിരുത്തിയതിൽ ഏറ്റവും ഉയർന്ന തുകയാണ് ഇതെന്നും അദ്ദേഹം ചൂണ്ടിക്കാണിക്കുന്നു . വരുന്ന വർഷങ്ങളിൽ മഹാത്മഗാന്ധി ദേശീയ തൊഴിലുറപ്പ് പദ്ധതിയിൽ 55 ശതമാനം സ്ത്രീ പ്രാതിനിധ്യം ഉറപ്പുവരുത്തുമെന്നും ബജറ്റിൽ പ്രഖ്യാപനമുണ്ട് . നിലവിൽ 45 ശതമാനമാണ് സ്ത്രീ പ്രാതിനിധ്യം . പദ്ധതി നടപ്പിലാക്കുന്നതിനും നിരീക്ഷിയ്ക്കുന്നതിനും പുതിയ മാർഗ്ഗങ്ങളെക്കുറിച്ചും ആലോചിയ്ക്കുന്നുണ്ട് . പദ്ധതി നടപ്പിലാക്കുന്നത് നിരീക്ഷിക്കുന്നതിനായി സാങ്കേതിക വിദ്യ ആവിഷ്കരിക്കുമെന്നും ജെയ്റ്റ്ലി പറയുന്നു . കേന്ദ്രസർക്കാർ സമ്പൂർണ്ണ പരാജയമെന്ന കോൺഗ്രസ് ഉപാധ്യക്ഷൻ രാഹുൽ ഗാന്ധിയുടെ പ്രതികരണം പുറത്തുവന്നതിന് പിന്നാലെയായിരുന്നു അരുൺ ജയ്റ്റ്ലിയുടെ പ്രതികരണം . രാഹുൽ ഗാന്ധിയുടെ പരാമർശത്തിനെതിരെ കേന്ദ്ര മന്ത്രി വെങ്കയ്യ നായിഡുവും രംഗത്തെത്തിയിരുന്നു . അരുൺ ജെയ്റ്റ്ലിയുടെ ബജറ്റ് സമ്പൂർണ്ണ പരാജയമാണെന്നും കേവല വാചക കസർത്ത് മാത്രമാണ് നടത്തുന്നതെന്നും രാഹുൽ ഗാന്ധി അഭിപ്രായപ്പെട്ടു . യുവാക്കൾക്ക് തൊഴിൽ നൽകുന്നതും കർഷക ക്ഷേമം ഉറപ്പാക്കുന്ന പദ്ധതികളും ബജറ്റിലില്ലെന്നും രാഹുൽ ഗാന്ധി തിരിച്ചടിച്ചു ."
entertainment,"വിമർശനങ്ങൾക്കൊടുവിൽ സെക്സി ദുർഗ്ഗ സിനിമ എസ് ദുർഗ്ഗയെന്ന പേരിൽ റിലീസിനെത്തുന്നു . പേര് മാറ്റിയില്ലെങ്കിൽ സർട്ടിഫിക്കറ്റ് ഇല്ലെന്ന സെൻസർ ബോർഡിന്റെ കടുംപിടുത്തം സംവിധായകൻ അംഗീകരിച്ചു . പേര് മാറ്റിയാലും സിനിമയുടെ സ്വത്വം മാറില്ലെന്ന് സംവിധായകൻ സനൽകുമാർ ശശിധരൻ ഏഷ്യാനെറ്റ് ന്യൂസിനോട് പറഞ്ഞു . സെക്സി ദുർഗ്ഗ , പേരിനെ ചൊല്ലിയായിരുന്നു തുടക്കം മുതൽ വിമ്ർശകരുടെ രോഷം . സിനിമാപേരിൽ സംവിധായകൻ സനൽകുമാർ ശശിധരനും അഭിനേതാക്കൾക്കും കേട്ട തെറിക്കും ഭീഷണികൾക്കും കയ്യും കണക്കുമില്ല . റോട്ടർഡാം , സിഡ്നി , ടോക്കിയോ , ന്യൂയോർക്ക് തുടങ്ങിയ വിദേശമേളകളിൽ കയ്യടിയും പുരസ്ക്കാരങ്ങളും നേടിയ സെക്സി ദുർഗ്ഗയുടെ സെൻസറിംഗിലും പ്രശ്നമായത് പേര് തന്നെ . സിനിമ കണ്ട ബോർഡ് അംഗങ്ങൾ നിർബന്ധം പിടിച്ചതും പേരിൽ തന്നെ . പേര് മാറ്റാതെ സർട്ടിഫിക്കറ്റ് തരില്ല . ഒടുവിൽ സെക്സി ദുർഗ്ഗ എസ് ദുർഗ്ഗയായി . യുഎ സർട്ടിഫിക്കറും മലയാളത്തിലെ ചില ചീത്തവിളികളടക്കം 20 വാക്കുകകളും സെൻസർ ബോർഡ് വെട്ടിമാറ്റി . കേരള രാജ്യാന്തരചലച്ചിത്ര മേളയിൽ നിന്നും സംവിധായകൻ സിനിമ പിൻവലിച്ചതിനെ ചൊല്ലിയുള്ള വിവാദം തീരും മുമ്പെയാണ് പേര് മാറ്റം . വിവാദപരമ്പരകൾക്കിടെ എസ് ദുർഗ്ഗയായി മാറിയ സെക്സി ദുർഗ്ഗ അടുത്തമാസം തിയേറ്ററിലെത്തിക്കാനാണ് അണിയറക്കാരുടെ ശ്രമം ."
business,"കോളിവുഡിലെ കഴിഞ്ഞ വർഷത്തെ ഏറ്റവും വലിയ സംഭവമായിരുന്നു സ്റ്റൈൽ മന്നൻ രജനീകാന്തിന്റെ കബാലി . വമ്പൻ ഹൈപ്പുമായി എത്തിയ കബാലി റിലീസായ ദിവസം തന്നെ ഇന്റർനെറ്റിലും എത്തി . മലയാളത്തിന്റെ ബ്രഹ്മാണ്ഡ ചിത്രമായ പുലിമുരുകനായിരുന്നു അടുത്തത് . റിലീസ് ദിവസം അല്ലെങ്കിലും വൈകാതെ മുരുകനും ലീക്കായി . Read Also : സെന്റ് മേരീസ് കാർ പാർക്കിംഗ് ഏരിയയിൽ 42കാരിയുടെ സെക്സ് . . ആള് കൂടിയതും അടിവസ്ത്രം വലിച്ചുകയറ്റി ഓടാൻ ശ്രമം ! Read Also : താളവട്ടത്തിലെ സോമൻ മുതൽ കലിയിലെ ചെമ്പൻ വിനോദ് വരെ . . മലയാളത്തിലെ ഏറ്റവും വെറുപ്പ് തോന്നുന്ന 13 കഥാപാത്രങ്ങൾ ! Read Also : കാറോടിച്ച ഡ്രൈവർ ഉറങ്ങിയില്ല , കാർ ഡിവൈഡറിലും തട്ടിയില്ല . . എല്ലാം കഥകൾ . . . എങ്കിൽ മോനിഷ മരിച്ചതെങ്ങനെ ? ഇതൊക്കെ ചെറുത് , റിലീസ് പോലും ആകുന്നതിന് മുമ്പ് പോലും ഇന്റർനെറ്റിൽ വ്യാജ പതിപ്പുകൾ ഇറങ്ങേണ്ടി വന്ന സിനിമകളും ഉണ്ട് എന്ന് കേട്ടാലോ . ഇപ്പോഴിതാ ഇളയ ദളപതി വിജയുടെ അറുപതാം ചിത്രമായ ഭൈരവ ഇറങ്ങിയ അന്ന് തന്നെ ഇന്റർനെറ്റിൽ എത്തി . അതും നേരത്തെ വാണിങ് തന്ന ശേഷമാണ് തമിഴ്റോക്കേഴ്സ് എന്ന ടീം ഇത് ചെയ്തത് . ആരാണിവർ , ഓരോ ദിവസവും ഇവർ സമ്പാദിക്കുന്നത് എത്രയാണ് . കാണാം ഞെട്ടിക്കുന്ന കണക്കുകൾ . . ."
business,ധൻ ധനാ ധൻ ഓഫറിൽ പുതിയ പ്ലാൻ പുറത്തിറക്കിയതിന് പിന്നാലെ പ്രീപെയ്ഡ് - പോസ്റ്റ് പെയ്ഡ് പ്ലാനുകളിൽ അടിമുടി പരിഷ്കരണവുമായി റിലയൻസ് ജിയോ . റിലയൻസ് ജിയോ വെബ്സൈറ്റിലാണ് പുതിയ ഓഫർ നിരക്കുകൾ പ്രഖ്യാപിച്ചിട്ടുള്ളത് . ജിയോ പ്രൈം അംഗങ്ങൾക്ക് മൂന്ന് മാസത്തേയ്ക്കുള്ള അൺലിമിറ്റഡ് സേവനങ്ങളാണ് ഓഫറിലുള്ളത് . പ്രതിദിനം ഒരു ജിബി ഡാറ്റയും അൺലിമിറ്റഡ് വോയ്സ് കോളുമാണ് ജിയോ ആപ്പുകളുടെ സേവനവുമാണ് ഓഫർ ആക്ടിവേറ്റ് ചെയ്യുന്നവർക്ക് ലഭിക്കുക . ഒക്ടോബർ 19 മുതൽ റീചാർജ് ചെയ്യുന്നവർക്ക് ജിയോ ധൻ ധനാ ധനിൻറെ ഓഫർ ലഭിക്കുകയും ചെയ്യും . ചൈനീസ് നേതാക്കൾ ദലൈലാമയുമായുള്ള കൂടിക്കാഴ്ച ഗുരുതര കുറ്റകൃത്യം ! ! മുന്നറിയിപ്പുമായി ചൈനീസ് നേതാക്കൾ 9999 രൂപ മുതൽ 19 രൂപ വരെയുള്ള പ്ലാനുകളാണ് റിലയൻസ് ജിയോ ഉപഭോക്താക്കൾക്ക് വേണ്ടി പുറത്തിറക്കിയിട്ടുള്ളത് . ദീപാവലിയ്ക്ക് ശേഷം റിലയൻസ് ജിയോയുടെ മറ്റ് പ്രീ പെയ്ഡ് പ്ലാനുകളും കമ്പനി പരിഷ്കരിച്ചിട്ടുണ്ട് . 70 ദിവസത്തെ കാലാവധിയുള്ള ധൻ ധനാ ധനിൻറെ 399 രൂപയുടെ ഓഫറിൽ പ്രതിദിനം 1 ജിബി ഡാറ്റയും അൺലിമിറ്റഡ് വോയ്സ് കോളിംഗും ആപ്പുകളുടെ സേവനമവുമാണ് ലഭിച്ചിരുന്നത് . നിലവിലുള്ള എല്ലാവർക്കും പുതിയ പ്ലാൻ ബാധകമായിരിക്കും .
sports,"വിൻഡീസ് ഇതിഹാസം ബ്രയാൻ ലാറയുടെ എക്കാലത്തെയും മികച്ച പരിമിത ഓവർ ഇലവനിൽ ഇന്ത്യയിൽ നിന്ന് ഒരു താരം . മാസ്റ്റർ ബ്ലാസ്റ്റർ സച്ചിൻ ടെൻഡുൽക്കറെയും കിംഗ് കോലിയെയും പരാമർശിക്കാതെ ഹിറ്റ്മാൻ രോഹിത് ശർമ്മയെയാണ് ലാറ തൻറെ ടീമിലുൾപ്പെടുത്തിയത് . ' ഏകദിനത്തിലും ടി20യിലും രോഹിതിൻറെ നമ്പറുകൾ നോക്കുക . റൺസിൻറെ അടിസ്ഥാനത്തിൽ ലോകത്തിലെ മികച്ച താരം അദേഹമാണ് . എൻറെ ടീമിൽ മാത്രമല്ല , ആര് ലോക ഇലവനെ തെരഞ്ഞെടുത്താലും രോഹിത് ആ ടീമിൽ ഇടംപിടിക്കുമെന്നുറപ്പ് ' - ലാറ ഒരു ദേശീയ മാധ്യമത്തോട് പറഞ്ഞു . വിൻഡീസിനെതിരായ ടി20 പരമ്പരയിലെ രണ്ടാം മത്സരത്തിൽ തകർപ്പൻ സെഞ്ചുറി നേടി മിന്നും ഫോമിലാണ് രോഹിത് ശർമ്മ . 61 പന്തിൽ നിന്നായിരുന്നു രോഹിതിൻറെ 111 റൺസ് . ടി20യിൽ കൂടുതൽ റൺസ് നേടിയ ഇന്ത്യൻ താരമെന്ന നേട്ടത്തിൽ വിരാട് കോലിയെ മത്സരത്തിൽ മറികടന്നിരുന്നു . ടി20യിൽ കൂടുതൽ റൺസെടുത്ത ന്യൂസീലാൻഡ് താരം മാർട്ടിൻ ഗുപ്റ്റിലിനേക്കാൾ 68 റൺസ് മാത്രം പിന്നിലാണ് ഇന്ത്യൻ ഓപ്പണർ . അന്താരാഷ്ട്ര ടി20യിൽ നാല് സെഞ്ചുറി നേടുന്ന ആദ്യ താരം കൂടിയാണ് രോഹിത് ."
entertainment,"മഞ്ജുവാര്യർ നായികയാവുന്ന ' മോഹൻലാൽ ' റിലീസുമായി ബന്ധപ്പെട്ട തർക്കങ്ങൾക്കും അനിശ്ചിതത്വത്തിനുമൊടുവിൽ ഇന്ന് തീയ്യറ്ററുകളിലെത്തും . റിലീസ് തൃശൂർ ഫോർത്ത് അഡീഷണൽ ജില്ല കോടതി സ്റ്റേ ചെയ്തിരുന്നു . കഥാകൃത്ത് കലവൂർ രവികുമാറിൻറെ പരാതിയിലായിരുന്നു കോടതി നടപടി . തൻറെ കഥയായ ' മോഹൻലാലിനെ എനിക്ക് പേടിയാണ് ' എന്ന കഥ മോഷ്ടിച്ചാണ് ചിത്രം തയ്യാറാക്കിയത് എന്നായിരുന്നു രവികുമാറിൻറെ പരാതി . എന്നാൽ ചിത്രത്തിൻറെ കഥ സംബന്ധിച്ച് ഉണ്ടായിരുന്ന പ്രശ്നം ചർച്ച ചെയ്തു പരിഹരിച്ചു . വെള്ളിയാഴ്ച ചിത്രം തീയ്യറ്ററുകളിലെത്തുമെന്നാണ് പറഞ്ഞിരുന്നതെങ്കിലും റിലീസ് ചെയ്തില്ല . ചിത്രം ഇന്ന് റിലീസ് ചെയ്യുന്ന വിവരം മഞ്ജുവാര്യറും അണിയറ പ്രവർത്തകരും സാമൂഹികമാധ്യമങ്ങളിലൂടെ ആരാധകരെ അറിയിച്ചിട്ടുണ്ട് . സാജിത്ത് യാഹിയ സംവിധാനം ചെയ്യുന്ന ചിത്രത്തിൽ ഇന്ദ്രജിത്താണ് നായകൻ . സുനീഷ് വരനാടാണ് രചന . ജയസൂര്യയുടെ ഇടിയ്ക്ക് ശേഷം സാജിത്ത് യാഹിയ സംവിധാനം ചെയ്യുന്ന ചിത്രമാണ് മോഹൻലാൽ . സൌബിൻ ഷാഹിർ , അജു വർഗ്ഗീസ് , ഉഷ ഉതുപ്പ് എന്നിവരും ചിത്രത്തിലുണ്ട് . ചങ്കല്ല , ചങ്കിടിപ്പാണ് , ലവ് മോഹൻലാൽ എന്ന ടാഗ് ലൈനിലാണ് ചിത്രം വരുന്നത് ."
sports,"റിയോയിൽ രാജ്യത്തിന്റെ അഭിമാനമുയർത്തിയ കായികതാരമാണ് പി വി സിന്ധു . പൊതുവെ ഇന്ത്യയുടെ മോശം പ്രകടനത്തിനിടയിൽ റിയോയിൽ ആശ്വാസമായത് സിന്ധുവിന്റെ വെള്ളിത്തിളക്കമാണ് . അന്ന് സിന്ധുവിന്റെ മെഡൽനേട്ടത്തോടെ പരിശീലകൻ ഗോപിചന്ദും ശ്രദ്ധിക്കപ്പെട്ടു . ഗോപിചന്ദിന്റെ ചിട്ടയായ പരിശീലനമുറകളാണ് സിന്ധുവിനെ ബാഡ്മിന്റണിലെ ലോകത്തെ തന്നെ ഏറ്റവും മികച്ച താരങ്ങളിലൊരാളാക്കി മാറ്റിയത് . ഇപ്പോഴിതാ , അധ്യാപികദിനത്തിൽ തന്റെ പരിശീലകനെക്കുറിച്ച് സിന്ധു തുറന്നുപറയുന്ന വീഡിയോയാണ് വൈറലായിരിക്കുന്നത് . ആദ്യമായി പരിശീലനത്തിന് എത്തിയപ്പോൾ ഫുട്ബോൾ കളിച്ചായിരുന്നു പരിശീലനം . കായികക്ഷമത ഉയർത്തുന്നതിനുവേണ്ടിയായിരുന്നു അത് . ആദ്യമായി ഫുട്ബോൾ തട്ടിയപ്പോൾത്തന്നെ പിന്നിൽനിന്ന് ആ ശബ്ദം ഉയർന്നു . പന്ത് തട്ടേണ്ടതില്ലെന്നും മൈതാനത്തിന് ചുറ്റും ഓടാനുമായിരുന്നു നിർദ്ദേശം . ഏകദേശം മുക്കാൽമണിക്കൂറോളം ഓടിത്തളർന്നു . വീണ്ടും പന്തു തട്ടാൻ വന്നപ്പോൾ , ഇങ്ങനെ പന്ത് തട്ടിയാൽ ജീവിതത്തിലൊരിക്കലും നന്നാകില്ലെന്ന് അദ്ദേഹം മുഖത്തുനോക്കി പറഞ്ഞു . അത്രയും കാർക്കശ്യത്തോടെയാണ് തന്റെ പരിശീലകൻ ഇടപെട്ടതെന്ന് സിന്ധു പറയുന്നു . അദ്ദേഹത്തിന്റെ കാർക്കശ്യം കാരണം എന്റെ മനസിൽ വല്ലാത്ത വെറുപ്പായിരുന്നു . എപ്പോഴും അയാളിൽനിന്ന് അകന്നിരിക്കാൻ ആഗ്രഹിച്ചു . മൊബൈൽ ഫോൺ ഉപയോഗിക്കാനോ ഇഷ്ടപ്പെട്ട ഐസ്ക്രീമോ മറ്റോ കഴിക്കുന്നതിനോ അനുവാദമില്ലായിരുന്നു . ശരിക്കും ജീവിതം വെറുത്തുപോയി . ഈ ലോകത്ത് ഏറ്റവുമധികം വെറുക്കുന്ന വ്യക്തി നിങ്ങളാണെന്ന് മുഖത്തുനോക്കി പറയണമെന്ന് പോലും ആഗ്രഹിച്ചിരുന്നു . ഒരു മികച്ച പരിശീലകൻ ഒരിക്കലും ഒരു നല്ല സുഹൃത്താകില്ല . എപ്പോഴും ഓരോന്ന് ആജ്ഞാപിച്ചുകൊണ്ട് ഒരു ശല്യമായി അയാൾ പിന്നാലെ ഉണ്ടായിരുന്നുവെന്നും പി വി സിന്ധു പറയുന്നു ."
sports,"രഞ്ജി ട്രോഫി ക്രിക്കറ്റിൽ ക്യാപ്റ്റൻ സച്ചിൻ ബേബിക്ക് പുറമെ വിഷ്ണു വിനോദിനും സെഞ്ചുറി . ഇരുവരുടേയും സെഞ്ചുറി കരുത്തിൽ , ഒടുവിൽ വിവരം ലഭിക്കുമ്പോൾ മധ്യ പ്രദേശിനെതിരെ കേരളത്തിന് 54 റൺസ് ലീഡുണ്ട് . ഇരുവരുടെയും കരുത്തിൽ കേരളം ഇന്നിങ്സ് തോൽവി ഒഴിവാക്കി . വിഷ്ണു വിനോദ് ( 114 ) , കെ . സി . അക്ഷയ് ( 1 ) എന്നിവരാണ് ക്രീസിൽ . സച്ചിൻ ബേബി 143 റൺസെടുത്ത് പുറത്തായി . മുൻനിര ബാറ്റ്സ്മാൻമാർ നിരാശപ്പെടുത്തിയ മത്സരത്തിൽ സച്ചിന്റെയും വിഷ്ണു വിനോദിന്റെയും പോരാട്ടമാണ് കേരളത്തിന് ഇന്നിങ്സ് തോൽവി ഒഴിവാക്കാൻ സഹായിച്ചത് . 173 പന്തിൽ നിന്ന് 12 ഫോറിന്റെയും ഒരു സിക്സിന്റെയും സഹായത്തോടെയാണ് വിഷ്ണു വിനോദ് 115 റൺസെടുത്തത് . 211 പന്തിലായിരുന്നു സച്ചിന്റെ 143 റൺസ് . 14 ബൌണ്ടറിയും മൂന്ന് സിസ്കും ഉൾപ്പെടുന്നതായിരുന്നു സച്ചിന്റെ ഇന്നിങ്സ് . ഇരുവരും 199 റൺസാണ് കൂട്ടിച്ചേർത്തത് . സച്ചിൻ ബേബിക്ക് പുറമെ വി എ ജഗദീഷ് ( 26 ) , സഞ്ജു സാംസൺ ( 19 ) എന്നിവരുടെ വിക്കറ്റുകളാണ് കേരളത്തിന് ഇന്ന് നഷ്ടമായത് . ജഗദീഷിനെ മിഹിർ വിഹാരി പുറത്താക്കിയപ്പോൾ രണ്ട് ഫോറും ഒരു സിക്സറും സഹിതം ആക്രമിച്ചു കളിക്കാൻ തുടങ്ങിയ സഞ്ജു റണ്ണൌട്ടാവുകയായിരുന്നു . സച്ചിൻ ബേബി സരൺഷ് ജെയ്നിന്റെ പന്തിൽ കുമാർ കാർത്തികേയ സിങ്ങിന് ക്യാച്ച് നൽകി പുറത്താവുകയായിരുന്നു ."
technology,"ചൈനീസ് മൊബൈൽ ബ്രാന്റ് വൺപ്ലസിന്റെ ഏറ്റവും പുതിയ മോഡൽ വൺപ്ലസ് 6T ഇന്ത്യയിൽ ഇറങ്ങി . ദില്ലിയിലെ ഇന്ദിരാഗാന്ധി സ്പോർട്സ് കോംപ്ലക്സിൽ നടന്ന ചടങ്ങിലാണ് ഫോൺ ഇന്ത്യയിൽ അവതരിപ്പിച്ചത് . കഴിഞ്ഞ മെയിൽ ഇന്ത്യയിൽ എത്തിയ വൺപ്ലസ് 6ന്റെ പിൻഗാമിയായി എത്തുന്ന ഫോൺ ആണെങ്കിലും ഡിസൈനിൽ അടക്കം വലിയ മാറ്റങ്ങൾ വരുത്തിയാണ് ഫോൺ എത്തുന്നത് . മൂന്ന് വേരിയെന്റുകളിലാണ് ഫോൺ ഇന്ത്യയിൽ എത്തുന്നത് . ഇതിൽ 6ജിബി റാം , 128 ജിബി ഇന്റേണൽ മെമ്മറി പതിപ്പിന്റെ വില 37,999 രൂപയായിരിക്കും . 8ജിബി റാം 128 ജിബി ഇന്റേണൽ മെമ്മറി പതിപ്പിന്റെ വില 41,999 രൂപയായിരിക്കും . ഇത് 8ജിബി റാം 256ജിബി ഇന്റേണൽ മെമ്മറി പതിപ്പിന് വില 45,999 രൂപയായിരിക്കും . ഈ ഫോണിന്റെ പ്രത്യേകതകളിലേക്ക് വന്നാൽ 6.41 ഇഞ്ച് ഫുൾ എച്ച്ഡി എഎംഒഎൽഇഡി ഡിസ്പ്ലേയാണ് വൺപ്ലസ് 6Tക്ക് ഉള്ളത് . 19 : 5 : 9 ഫുൾ ഒപ്ടിക് സ്ക്രീനിൽ നൽകിയിരിക്കുന്ന നോച്ച് വാട്ടർ ഡ്രോപ്പ് നോച്ചാണ് . ഗോറില്ല ഗ്ലാസ് 6 സംരക്ഷണം സ്ക്രീനിന് ലഭിക്കും . 2380x1028പിക്സലാണ് ആണ് സ്ക്രീൻ റെസല്യൂഷൻ . പിന്നിലെ ഫിംഗർപ്രിന്റ് ഒഴിവാക്കി അത് സ്ക്രീൻ ബിൽഡായി ചേർത്തിരിക്കുന്നു എന്നതാണ് വൺപ്ലസ് 6Tയുടെ വലിയ പ്രത്യേകത . ക്യൂവൽകോം ഒക്ടാകോർ സ്നാപ്ഡ്രാഗൺ 845 പ്രോസസ്സറാണ് വൺപ്ലസ് 6T യുടെ വേഗത നിർണ്ണയിക്കുന്നത് . 2 . 8ജിഗാഹെർട്സ് വരെയാണ് ഇതിന്റെ ശേഷി . ആർട്ടിഫിഷൽ ഇന്റലിജൻസിനായി പ്രത്യേക ആർട്ടികെസ്റ്റ് തന്നെ ആവിഷ്കരിച്ചിട്ടുണ്ട് 6T ചിപ്പിൽ എന്നാണ് വൺപ്ലസ് ആവകാശവാദം . ഗ്രാഫിക് പ്രോസസ്സർ ആഡ്രിനോ 630 ആണ് . തീർത്തും സ്ഥിരതയായ അനുഭവം ഗെയിംമിങ്ങിലും മറ്റും ഇത് നൽകും എന്നാണ് വൺപ്ലസ് പറയുന്നത് . ഒപ്പം മുൻമോഡലിനെ അപേക്ഷിച്ച് 20 മടങ്ങ് അധികം പ്രകടനം ഗ്രാഫിക്സിന്റെ കാര്യത്തിൽ വൺപ്ലസ് 6T വാഗ്ദാനം ചെയ്യുന്നു . ക്യാമറയുടെ മെഗാപിക്സൽ കാര്യത്തിൽ എത്തുമ്പോൾ വലിയ മാറ്റങ്ങൾ വൺപ്ലസ് 6നെ താരതമ്യം ചെയ്യുമ്പോൾ വരുത്തിയിട്ടില്ലെന്ന് കാണാൻ കഴിയും . പിന്നിൽ ഇരട്ട ക്യാമറ സംവിധാനമാണ് ഉള്ളത് ഇരുക്യാമറകളുടെയും അപ്പാച്ചർ എഫ് 1.7ആണ് . സെൻസറുകൾ 16എംപി + 20 എംപി എന്ന കണക്കിലാണ് . ഒഐഎസ് , ഇഐഎസ് സ്റ്റെബിലൈസേഷൻ ലഭിക്കുന്ന ഈ ക്യാമറകളിൽ . സെക്കന്റിൽ 480 ഫ്രെയ്മുകൾ എന്ന കണക്കിൽ സ്ലോമോഷൻ ഷൂട്ട് സാധ്യമാണ് . സെൽഫി ക്യാമറയുടെ അപ്പാച്ചർ എഫ്2.0ആണ് . 16എംപിയാണ് സെൻസർ . രാത്രിയിൽ എടുക്കുന്ന ചിത്രങ്ങളുടെ ഭംഗി വർദ്ധിപ്പിക്കാൻ നൈറ്റ് സ്കേപ്പ് എന്ന സംവിധാനം വൺപ്ലസ് നൽകുന്നു . ഈ ഫീച്ചർ വൺപ്ലസ് 6 ഉപയോക്താക്കൾക്കും ലഭിക്കും . സാധാരണ പോട്രിയേറ്റ് ചിത്രങ്ങളുടെ ഭംഗിവർദ്ധിപ്പിക്കാൻ സ്റ്റുഡിയോ ലൈറ്റ് എന്ന സംവിധാനം പുതിയ ഫോണിലുണ്ട് . പ്രധാനക്യാമറയ്ക്ക് ഗൂഗിൾ ലെൻസ് സപ്പോർട്ടും വൺപ്ലസ് 6Tക്ക് ലഭിക്കും . പുതിയ ചില മാറ്റങ്ങളോടെ എത്തുന്ന ആൻഡ്രോയ്ഡ് 9 അധിഷ്ഠിതമായ ഒക്സിജൻ ഒഎസ് ആണ് ഫോണിന്റെ ഓപ്പറേറ്റിംഗ് സിസ്റ്റം . 500ൽ അധികം പുതിയ ഒപ്റ്റമൈസേഷൻ ഒഎസിൽ മാറ്റം വരുത്തിയെന്നാണ് വൺപ്ലസ് പറയുന്നത് . വൺപ്ലസ് ഫാസ്റ്റ് ചാർജിങ്ങോടെയുള്ള 3700 എംഎഎച്ച് ബാറ്ററിയാണ് വൺപ്ലസ് 6Tയുടെ ഊർജ്ജ കേന്ദ്രം . കഴിഞ്ഞ ഫോണിനെക്കാൾ 23 ശതമാനം കൂടിയ ചാർജ് 6Tയുടെ ബാറ്ററി നൽകും . ഇന്ത്യയിൽ ആമസോൺ എക്സ്ക്യുസീവായി വിൽപ്പനയ്ക്ക് എത്തുന്ന ഫോൺ നവംബർ ആറുമുതൽ ലഭിച്ച് തുടങ്ങും . വൺപ്ലസ് 6Tയുടെ പ്രീബുക്കിംഗ് ഒക്ടോബർ 27 മുതൽ ആരംഭിച്ചിരുന്നു ."
technology,"അടുത്തിടെ സോഷ്യൽ മീഡിയയിൽ പ്രചരിക്കുന്ന ഒരു വാർത്ത കൂടി വ്യാജമാണെന്ന് തെളിയുന്നു . ലോകത്തിലെ ഏറ്റവും അഴിമതി നടത്തുന്ന പ്രധാനമന്ത്രിമാരിൽ ഇന്ത്യയുടെ മോദി രണ്ടാം സ്ഥാനത്ത് എന്നതാണ് ആ വാർത്ത . യാഥാർത്ഥ വസ്തുകൾ പരിശോധിക്കപ്പെടാതെ അതിവേഗം വൈറലാകുന്നുണ്ട് ഈ വാർത്ത . പബ്ലിക്ക് വോയ്സ് എന്ന ഫേസ്ബുക്ക് പേജിലാണ് ഈ വാർത്ത ആദ്യം പ്രത്യക്ഷപ്പെട്ടത് . ഫോക്സ് ന്യൂസ് പോയന്റ് ഡോട്ട് കോം എന്ന സൈറ്റിൻറെ പേരിലാണ് അഴിമതി പ്രധാനമന്ത്രിമാരുടെ ലിസ്റ്റ് . ഈ വെബ്സൈറ്റിന് അമേരിക്കൻ ന്യൂസ് ചാനലായ ഫോക്സ് ന്യൂസുമായി യാതൊരു ബന്ധവുമില്ല . ഈ പേര് തന്നെയാണ് പലരെയും ഇത് പ്രചരിപ്പിക്കാൻ പ്രേരിപ്പിച്ചത് . ഈ ലിങ്കിൽ തന്നെ വലിയൊരു തെറ്റ് കടന്നുകൂടിയിരുന്നു . നരേന്ദ്ര മോദിയെ നരീന്ദർ മോദിയെന്നാണ് സൂചിപ്പിച്ചിരിക്കുന്നത് ഈ ലിസ്റ്റിൽ . ഇനി ലിസ്റ്റ് പരിശോധിച്ചാൽ പാക്കിസ്ഥാൻ പ്രധാനമന്ത്രി നവാസ് ഷെരീഫാണ് ഒന്നാം സ്ഥാനത്ത് . വ്ളാദിമിർ പുട്ടിൻ ( റഷ്യ ) , ഷിൻസോ അബെ ( ജപ്പാൻ ) , ദിമിത്രി മെദ്വദേവ് ( റഷ്യ ) , ഡേവിഡ് കാമറോൺ ( യു . കെ ) , തിയോഡോറോ ഒബിയാങ് എൻഗുവേമ എംബസോഗോ ( ഇക്വറ്റോറിയൽ ഗിനി ) സിഗ്മുണ്ടർ ഡേവിഡ് ഗുണ്ണലോഗ്സൺ ( ഐസ്ലൻഡ് ) , കിം ജോങ് ഉൻ ( ഉത്തരകൊറിയ ) എന്നിങ്ങനെ പോകുന്നു പട്ടിക . ഇതിൽ വ്ലാഡമീർ പുടിൻ റഷ്യൻ പ്രസിഡൻറാണ് . കിം ജോങ് ഉൻ പ്രധാനമന്ത്രിയല്ല , ഉത്തരകൊറിയയുടെ സുപ്രീംലീഡറാണ് . ഡേവിഡ് കാമറോൺ ബ്രിട്ടന്റെ പ്രധാനമന്ത്രി പദവി ഒഴിഞ്ഞിട്ട് വർഷങ്ങളായി അതിന് ഒപ്പം തന്നെ നവാസ് ഷെറീഫ് ഇപ്പോൾ പാക് പ്രധാനമന്ത്രിയല്ല . വാട്സാപ്പിലൂടെയും ഫേസ്ബുക്കിലൂടെയുമൊക്കെ ആധികാരികമെന്ന് തോന്നിപ്പിക്കും വിധം പ്രചരിപ്പിക്കാൻ ആണ് ഇത്തരം വാർത്തകൾക്ക് ഇത്തരം സ്വഭാവം നൽകുന്നത് എന്നാണ് റിപ്പോർട്ട് . ലോകത്തെ അഴിമതിക്കാരായ കുടുംബങ്ങളുടെ പട്ടികയിലും മോദിക്ക് രണ്ടാം സ്ഥാനം കൊടുത്തുകൊണ്ട് മറ്റൊരു പട്ടികയും ഈ സൈറ്റിൽ കാണാം . അടുത്തിടെ തിരഞ്ഞെടുപ്പ് അട്ടിമറികളുമായി ബന്ധപ്പെട്ട് ലോകത്തിലെങ്ങും ഉയരുന്ന വാർത്തകളിൽ ഇത്തരം സൈബർ നുണകൾക്ക് വലിയ പ്രധാന്യമുണ്ടെന്നാണ് സൈബർ വിദഗ്ധർ പറയുന്നത് . സോഷ്യൽ മീഡിയ സൈറ്റുകളെക്കുറിച്ചും , വാർത്ത സൈറ്റുകളെക്കുറിച്ചും ധാരണയില്ലാത്തവരെ ഇത്തരം വാർത്തകൾ സ്വദീനിക്കാൻ കഴിയുമത്രെ ."
entertainment,"സൌബിൻ സാഹിറും ഷൈൻടോം ചാക്കോയും പ്രധാന വേഷങ്ങളിൽ എത്തുന്ന പോപ്കോൺ റിലീസിന് ഒരുങ്ങുകയാണ് . അനീഷ് ഉപാസന സംവിധാനം ചെയ്ത ചിത്രത്തിൻറെ ട്രെയിലർ പുറത്തുവന്നു . മൂന്നാം ചിത്രം ഹ്യൂമർട്രാക്കിൽ തീർത്തിരിക്കുകയാണ് സംവിധായകൻ അനീഷ് ഉപാസന . പ്രണയവുമായി ബന്ധപ്പെട്ട് നാസിക്കിൽ എത്തപ്പെടുന്ന മൂന്ന് ചെറുപ്പക്കാരുടെ കഥ പറയുകയാണ് പോപ്കോൺ . സ്വാഭാവിക ഹാസ്യവുമായി ഊറിചിരിപ്പിക്കാൻ സൌബിനും ഷൈനും ശ്രിദ്ധയും . കൂടെ സുധീർ കരമനയും ഇന്ദ്രൻസും ശശി കലിംഗയും ഭഗതും ജാഫറും . ഉത്തരേന്ത്യൻ ലൊക്കേഷനുകളാണ് ചിത്രത്തിൻറെ ഹൈലൈറ്റ് . സംവിധായകൻ തന്നെയാണ് ക്യാമറ കൈകാര്യം ചെയ്തിരിക്കുന്നത് . ഷാനി ഖാദറിൻറേതാണ് തിരക്കഥ . ബൻസുരി സിനിമയുടെ ബാനറിൽ ഷിബു ദിവാകർ , ഷൈൻ ഗോപി എന്നിവരാണ് ചിത്രം നിർമ്മിച്ചിരിക്കുന്നത് ."
technology,"ജിയോ പ്രൈം ഉപഭോക്താക്കൾക്ക് ട്രിപ്പിൾ ക്യാഷ്ബാക്ക് ഓഫർ പ്രഖ്യാപിച്ച് റിലയൻസ് ജിയോ . 399നും അതിനു മുകളിലുമുളള റീചാർജിന് 2.599 രൂപയാണ് ക്യാഷ്ബാക്ക് ലഭിക്കുക . നവംബർ 10 മുതൽ നവംബർ 25 വരെയാണ് ഓഫർ ലഭ്യമാകുക . 400 രൂപ ഇൻസ്റ്റന്റ് ക്യാഷ്ബാക്കായും 300 രൂപ ക്യാഷ്ബാക്ക് വൌച്ചറായും ബാക്കി 1899 രൂപ ഇ - കൊമേഴ്സ് വൈബ്സൈറ്റുകൾ വഴി ഷോപ്പിങ് നടത്തിയും ഈടാക്കാം . മുകേഷ് അംബാനിയുടെ കമ്പനിയുമായി പങ്കാളിത്തം ഉളള ആമസോൺ പേ , പേടിഎം , ഫോൺപേ , മൊബിക്വിക് , ആക്സിസ് പേ , ഫ്രീചാർജ് എന്നീ സൈറ്റുകൾ ഇൻസ്റ്റന്റ് ക്യാഷ്ബാക്ക് വാളറ്റിലേക്ക് ക്രെഡിറ്റ് ചെയ്യും . ക്യാഷ്ബാക്ക് വൌച്ചറുകൾ ഉപയോഗിച്ച് അജിയോ , യാത്ര . കോം , റിലയൻസ് ട്രെൻഡ്സ് എന്നീ സൈറ്റുകൾ വഴി ഷോപ്പിങ് നടത്താം . 1500നോ അതിന് മുകളിലോ ഉളള പർച്ചേസിന് 399 രൂപ ഇളവും ലഭ്യമാണ് . ആഭ്യന്തര യാത്രകൾക്ക് യാത്ര . കോം ( Yatra . com ) വഴി ടിക്കറ്റ് ബുക്ക് ചെയ്താൽ ഓരോ റൌണ്ട് യാത്രാ ടിക്കറ്റിനും 1000 രൂപ ഇളവും ലഭിക്കും . 1 , 999നോ അതിന് മുകളിലോ റിലയൻസ് ട്രെൻഡിൽ പർച്ചേസ് ചെയ്യുന്നവർക്ക് 500 രൂപയും ഇളവ് ലഭ്യമാകും ."
business,"കേന്ദ്രബജറ്റ് അവതരിപ്പിക്കാൻ ദിവസങ്ങൾ മാത്രം അവശേഷിക്കെ അടിസ്ഥാന സാർവ്വത്രിക വരുമാനം നൽകാൻ ഇന്ത്യ തയ്യാറെന്ന് സൂചന . അടിസ്ഥാന സാർവ്വത്രിക വരുമാനം നൽകാൻ ഇന്ത്യ ഒരുങ്ങിക്കഴിഞ്ഞതായി മുൻ റിസർവ് ബാങ്ക് ഗവർണർ ബിമൽ ജലാനാണ് വ്യക്തമാക്കിയത് . രണ്ട് വർഷം മുമ്പ് സാമ്പത്തിക സർവേയിലാണ് രാജ്യത്ത് സാർവ്വത്രിക അടിസ്ഥാന വരുമാനം ഏർപ്പെടുത്താനുള്ള നിർദേശം മുന്നോട്ടുവയ്ക്കുന്നത് . ഇന്ത്യയിലെ ടെലികോം രംഗം പ്രതിസന്ധിയിൽഃ ഒമ്പത് മാസത്തിനിടെ 80,000 പേർക്ക് ജോലി നഷ്ടമാകും ! ! അടിസ്ഥാന സാർവ്വത്രിക വരുമാനം നടപ്പിലാക്കാനുള്ളത് മികച്ച ആശയമാണ് . ഇന്ത്യൻ സമ്പദ് വ്യവസ്ഥ അതിനായി ഒരുങ്ങിക്കഴിഞ്ഞുവെന്നും രണ്ട് വർഷത്തിനകം പദ്ധതി നടപ്പിലാക്കുമെന്നുമാണ് മുൻ റിസർവ് ബാങ്ക് ഗവർണറായിരുന്ന ബിമൽ ജലാൻ വ്യക്തമാക്കിയത് . സബ്സിഡികൾ വെട്ടിക്കുറച്ചുകൊണ്ട് പദ്ധതി നടപ്പിലാക്കുമെന്നും ജലാൻ വ്യക്തമാക്കി . ഡിജിറ്റൽ സാമ്പത്തിക വ്യവസ്ഥയിൽ സബ്സിഡികൾ കൂട്ടിച്ചേർക്കാൻ എളുപ്പമാണെന്നും വരുമാനം ഇത്തരത്തിൽ കൈമാറാമെന്നുമാണ് ജലാൻ ചൂണ്ടിക്കാണിക്കുന്നത് ."
technology,മനുഷ്യൻ ഇതുവരെ നിർമ്മിച്ചതിൽ ഏറ്റവും വേഗമേറിയ വസ്തുവെന്ന നേട്ടം ലക്ഷ്യമിട്ട് ഇന്ന് സൂര്യനിലേക്ക് കുതിക്കാനിരുന്ന പാർക്കർ സോളാർ പ്രോബിൻറെ വിക്ഷേപണം അവസാന നിമിഷം മാറ്റി . സൂര്യൻറെ രഹസ്യങ്ങളറിയാൻ നാസ വിഭാവനം ചെയ്തതാണ് പാർക്കർ സോളാർ പ്രോബ് പദ്ധതി . ഫ്ളോറിഡയിലെ കേപ് കനാവറൽ സ്റ്റേഷനിൽ നിന്ന് ഇന്ന് ഉച്ചയ്ക്ക് ഡെൽറ്റ അഞ്ച് റോക്കറ്റിൽ പാർക്കർ സോളാർ പ്രോബ് വിക്ഷേപിക്കാനായിരുന്നു തീരുമാനം . 24 മണിക്കൂർ കൌണ്ട് ഡൌണും തുടങ്ങി . എന്നാൽ അവസാന നിമിഷം വിക്ഷേപണം മാറ്റി . കാലാവസ്ഥയിൽ വന്ന മാറ്റമാണ് കാരണമെന്നാണ് വിശദീകരണം . വിക്ഷേപണം നാളെയുണ്ടാകുമെന്നും നാസ അറിയിച്ചിട്ടുണ്ട് . മനുഷ്യൻ ഇതുവരെ നിർമ്മിച്ചതിൽ ഏറ്റവും വേഗമേറിയ വസ്തുവെന്ന നേട്ടം സ്വന്തമാക്കാൻ തയ്യാറെടുക്കുന്ന പദ്ധതിയാണ് പാർക്കർ സോളാർ പ്രോബ് . സെക്കൻറിൽ 190 കിലോമീറ്റർ വരെ വേഗം കൈവരിക്കാൻ കഴിയുന്ന തരത്തിലാണ് രൂപകൽപ്പന . ഏഴ് വർഷം കൊണ്ട് സൂര്യനെ 24 തവണ ചുറ്റുകയാണ് ലക്ഷ്യം . സൂര്യൻറെ കൊറോണ എന്നറിയപ്പെടുന്ന അന്തരീക്ഷത്തെക്കുറിച്ചുള്ള പഠനമാണ് പദ്ധതിയുടെ ഉദ്ദേശ്യം . ഭൂമിയിലേക്ക് ഇടയ്ക്കിടെ എത്തുന്ന സൌരവാതങ്ങളുടെ സ്വഭാവം നിശ്ചയിക്കുന്നത് പ്രധാനമായും കൊറോണയാണ് . സൌരവാതങ്ങളെ കുറിച്ച് കൂടുതൽ മനസ്സിലാക്കാൻ പാർക്കർ നൽകുന്ന വിവരങ്ങൾ സഹായിക്കുമെന്ന് ശാസ്ത്രജ്ഞർ കരുതുന്നു . ഇതിനായി സൂര്യൻറെ 6.16 ദശലക്ഷം കിലോ മീറ്റർ അടുത്തു വരെ പേടകം ചെല്ലും . അതിശക്തമായ ചൂടിൽ നിന്ന് രക്ഷപ്പെടാനുള്ള പ്രത്യേക കവചത്തോടെയാണ് പേടകം നിർമ്മിച്ചിരിക്കുന്നത് . 1000 ഡിഗ്രി സെൽഷ്യസിന് മുകളിൽ വരെ ചൂട് താങ്ങാൻ പേടകത്തിനാകും . അറുപത് വർഷം മുമ്പ് തുടങ്ങിയതാണ് പാർക്കർ പദ്ധതിയെക്കുറിച്ചുള്ള ചർച്ചകൾ . എന്നാൽ സൂര്യനോട് ഇത്രയും അടുത്ത് ചെല്ലാനുള്ള സാങ്കേതിക മികവ് ഇപ്പോഴാണ് ശാസ്ത്രം കൈവരിച്ചത് . സൂര്യനെക്കുറിച്ച് പഠിക്കാൻ പ്രത്യേക പേടകത്തെ അയയ്ക്കാൻ യൂറോപ്യൻ സ്പേസ് ഏജൻസിക്കും പദ്ധതിയുണ്ട് . സോളോ എന്ന് പേരിട്ടിരിക്കുന്ന പദ്ധതി ബ്രിട്ടണിൽ അവസാന ഘട്ട പരീക്ഷണങ്ങളിലാണ് . 2020 ൽ പദ്ധതി വിക്ഷേപിക്കാനാണ് ബ്രിട്ടൻ ഉദ്ദേശിക്കുന്നത് . ആദിത്യ എൽ വൺ എന്ന പേരിൽ ഇന്ത്യയും സൌരപദ്ധതി വികസിപ്പിക്കുന്നുണ്ട് .
entertainment,"ഇടവേളയ്ക്ക് ശേഷം മോഹൻലാലും രഞ്ജിത്തും ഒന്നിക്കുന്ന ' ഡ്രാമാ ' യുടെ മൂന്നാമത്തെ ടീസർ പുറത്തെത്തി . ചിത്രം വ്യാഴാഴ്ച തീയേറ്ററുകളിലെത്താനിരിക്കെയാണ് പുതിയ ടീസർ എത്തിയിരിക്കുന്നത് . പത്ത് സെക്കന്റ് മാത്രം ദൈർഘ്യമുള്ള ടീസറിൽ മോഹൻലാലിനെക്കൂടാതെ ശ്യാമപ്രസാദും ബൈജുവും മാത്രമാണ് പ്രത്യക്ഷപ്പെടുന്നത് . ലോഹത്തിന് ശേഷം മോഹൻലാലിനെ നായകനാക്കി രഞ്ജിത്ത് സംവിധാനം ചെയ്യുന്ന ചിത്രമാണിത് . ലണ്ടനിലായിരുന്നു പ്രധാനമായും ചിത്രീകരണം . വർണചിത്ര ഗുഡ് ലൈൻ പ്രൊഡക്ഷൻസിന്റെയും ലില്ലിപാഡ് മോഷൻ പിക്ചേഴ്സിന്റെയും ബാനറിൽ എംകെ നാസ്സറും മഹാ സുബൈറും ചേർന്നാണ് ചിത്രത്തിന്റെ നിർമ്മാണം . കനിഹ , കോമൾ ശർമ്മ , നിരഞ്ജ് , സിദ്ദിഖ് , ടിനി ടോം , ബൈജു , സുരേഷ് കൃഷ്ണ എന്നിവർക്കൊപ്പം മൂന്ന് പ്രമുഖ സംവിധായകരും ചത്രത്തിൽ കഥാപാത്രങ്ങളായെത്തുന്നുണ്ട് . ദിലീഷ് പോത്തൻ , ശ്യാമപ്രസാദ് , ജോണി ആന്റണി എന്നിവരാണ് ചിത്രത്തിൽ വ്യത്യസ്ത കഥാപാത്രങ്ങളായെത്തുന്നത് . ഛായാഗ്രഹണം അഴകപ്പൻ . എഡിറ്റിംഗ് സന്ദീപ് നന്ദകുമാർ . കേരളപ്പിറവി ദിനമായ നവംബർ ഒന്നിന് തീയേറ്ററുകളിലെത്തും ."
sports,പാകിസ്ഥാൻ ഫുട്ബോളിന് വിലക്ക് ഏർപ്പെടുത്തി ഫിഫ . പാകിസ്ഥാൻ ഫുട്ബോൾ ഫെഡറേഷനാണ് സ്വതന്ത്ര്യ ഭരണ സംവിധാനം ഇല്ലാത്തതിനാൽ വിലക്ക് ഏർപ്പെടുത്തിയിരിക്കുന്നത് . ഇതോടെ ഫിഫയിൽ നിന്ന് പാകിസ്ഥാന് ലഭിക്കുന്ന എല്ലാ സഹായവും നിലയ്ക്കും . ഇതിനോടൊപ്പം ഏതെങ്കിലും അന്താരാഷ്ട്ര മത്സരത്തിൽ പന്തുതട്ടുവാൻ പാകിസ്ഥാൻ ദേശീയ ഫുട്ബോൾ ടീമിന് സാധിക്കില്ല . ഇപ്പോഴും പാകിസ്ഥാൻ സുപ്രീംകോടതി നിയമിച്ച ഭരണസമിതിയാണ് പാകിസ്ഥാൻ ഫുട്ബോൾ ഫെഡറേഷൻ ഭരിക്കുന്നത് . ദേശീയ ഫുട്ബോൾ സംഘടന സ്വതന്ത്ര്യമായി പ്രവർത്തിക്കണം എന്നാണ് ഫിഫയുടെ നിയമം . ഇത് ലംഘിക്കപ്പെട്ടതിനാലാണ് ഫിഫയുടെ വിലക്ക് എന്ന് റോയിട്ടെർസ് റിപ്പോർട്ട് ചെയ്യുന്നു . ഫിഫ ലോക റാങ്കിംഗിൽ 200 സ്ഥാനത്താണ് പാകിസ്ഥാൻ . മാത്രവുമല്ല 2015ന് ശേഷം പാകിസ്ഥാൻ ഒരു അന്താരാഷ്ട്ര ഫുട്ബോൾ മത്സരം പോലും കളിച്ചിട്ടില്ല .
sports,അവിശ്വസനീയമായ റണ്ണൌട്ടുകളും സ്റ്റംപിംഗുകളും കൊണ്ട് ചർച്ചയായ ട്വന്റി - 20 മത്സരം ഒത്തുകളിതന്നെയെന്ന് സ്ഥിരീകരിച്ച് ഐസിസി . യുഎഇയിൽ നടന്ന അജ്മാൻ ഓൾ സ്റ്റാർസ് ലീഗിൽ ദുബായ് സ്റ്റാർസും ഷാർജ വാരിയേഴ്സും തമ്മിലുള്ള ട്വന്റി - 20 മത്സരമാണ് കോഴക്കളിയായിരുന്നുവെന്ന് ഐസിസി സ്ഥിരീകരിച്ചിരിക്കുന്നത് . എന്നാൽ എമിറേറ്റ്സ് ക്രിക്കറ്റ് അസോസിയേഷന്റെ അംഗീകരാമില്ലാതെ സംഘടിപ്പിച്ചതായതിനാൽ അസോസിയേഷന് ഇക്കാര്യത്തിൽ ശക്തമായ നടപടിയെടുക്കാനാവില്ലെന്നും ഐസിസി വ്യക്തമാക്കി . എങ്കിലും സംഘാടകർ ആരൊക്കെയാണെന്നതിനെക്കുറിച്ച് വിശദമായ അന്വേഷണം നടത്തുമെന്ന് ഐസിസി അഴിമതിവിരുദ്ധ സമിതി ജനറൽ മാനേജർ അലക്സ് മാർഷൽ പറഞ്ഞു . ദുബായ് സ്റ്റാർസും ഷാർജ വാരിയേഴ്സും തമ്മിലുള്ള മത്സരത്തിൽ ബാറ്റ്സ്മാൻ ക്രീസിൽ നിന്നിറങ്ങി നടന്നപ്പോഴുള്ള സ്റ്റംപിംഗും എത്ര ഓടിയിട്ടും ക്രീസിലെത്താതിരുന്ന ബാറ്റ്സ്മാൻമാരുടെ അത്മഹത്യാപരമായ റണ്ണൌട്ടും സോഷ്യൽ മീഡിയയിൽ വൈറലായിരുന്നു . തുടർന്നാണ് ഇതിന് പിന്നിൽ ഒത്തുകളിയുണ്ടോ എന്ന് ഐസിസി അഴിമതിവിരുദ്ധ സെൽ അന്വേഷണം നടത്തിയത് . 136 റൺസ് വിജയലക്ഷ്യവുമായി ഇറങ്ങിയ വാരിയേഴ്സ് 46 റൺസിന് ഓൾ ഔട്ടാവുകയായിരുന്നു . വീഡിയോ കണ്ട് മുൻതാരങ്ങളുൾപ്പെടെ നിരവധിപേർ അവിശ്വസനീയമെന്ന രീതിയൽ പ്രതികരണങ്ങളുമായി രംഗത്തെത്തിയിയിരുന്നു .
sports,"കോലിയുടെ വിമർശനം കുറിക്കുകൊണ്ടു . ശ്രീലങ്കയ്ക്കെതിരായ ഏകദിന പരമ്പരയിൽനിന്ന് ഇന്ത്യൻ നായകന് ബിസിസിഐ വിശ്രമം അനുവദിച്ചു . കോലിയുടെ അഭാവത്തിൽ രോഹിത് ശർമ്മയാണ് ഇന്ത്യയെ നയിക്കുന്നത് . ആർ അശ്വിൻ , രവീന്ദ്ര ജഡേജ എന്നിവരെ ഇത്തവണയും ഏകദിന ടീമിലേക്ക് പരിഗണിച്ചില്ല . കഴിഞ്ഞ മാസം ന്യൂസിലാൻഡിനെതിരെ ടി20യിൽ അരങ്ങേറിയ ശ്രേയസ് അയ്യരാണ് ഏകദിന ടീമിലെ പുതുമുഖം . പഞ്ചാബ് താരം സിദ്ദാർത്ഥ് കൌളാണ് ടീമിലെ മറ്റൊരു പുതുമുഖം . 2008ൽ വിരാട് കോലിയുടെ നേതൃത്വത്തിൽ അണ്ടർ - 19 ലോകകപ്പ് കിരീടം നേടിയ ടീമിലെ അംഗമായിരുന്നു സിദ്ദാർത്ഥ് കൌൾ . മഹേന്ദ്രസിങ് ധോണി , ഹർദ്ദിക് പാണ്ഡ്യ , കേദാർ ജാദവ് , ഭുവനേശ്വർ കുമാർ , ജസ്പ്രിത് ബൂംറ , അക്ഷർ പട്ടേൽ , യുസ്വേന്ദ്ര ചഹൽ എന്നിവരും ഏകദിന ടീമിലുണ്ട് . അതേസമയം ഡിസംബർ രണ്ടിന് തുടങ്ങുന്ന മൂന്നാം ടെസ്റ്റിനുള്ള ഇന്ത്യൻ ടീമിനെ കോലി തന്നെ നയിക്കും . ശ്രീലങ്കയ്ക്കെതിരായ മൂന്നാം ടെസ്റ്റിനുള്ള ടീം - വിരാട് കോലി ( ക്യാപ്റ്റൻ ) , മുരളി വിജയ് , കെ എൽ രാഹുൽ , ശിഖർ ധവാൻ , ചേതേശ്വർ പൂജാര , അജിൻക്യ രഹാനെ ( വൈസ് - ക്യാപ്റ്റൻ ) , രോഹിത് ശർമ്മ , വൃദ്ധിമാൻ സാഹ , ആർ അശ്വിൻ , രവീന്ദ്ര ജഡേജ , കുൽദീപ് യാദവ് , മൊഹമ്മദ് ഷമി , ഉമേഷ് യാദവ് , ഇഷാന്ത് ശർമ്മ , വിജയ് ശങ്കർ ശ്രീലങ്കയ്ക്കെതിരായ ഏകദിനപരമ്പരയ്ക്കുള്ള ടീം - രോഹിത് ശർമ്മ ( ക്യാപ്റ്റൻ ) , ശിഖർ ധവാൻ , അജിൻക്യ രഹാനെ , ശ്രേയസ് അയ്യർ , മനീഷ് പാണ്ഡെ , കേദാർ ജാദവ് , ദിനേഷ് കാർത്തിക്ക് , എം എസ് ധോണി , ഹർദ്ദിക് പാണ്ഡ്യ , അക്ഷർ പട്ടേൽ , കുൽദീപ് യാദവ് , യുസ്വേന്ദ്ര ചഹൽ , ജസ്പ്രിത് ബൂംറ , ഭുവനേശ്വർ കുമാർ , സിദ്ദാർത്ഥ് കൌൾ"
entertainment,"ലേഡി സൂപ്പർസ്റ്റാർ മഞ്ജുവാര്യരുടെ മിന്നുന്ന പ്രകടനം കൊണ്ടും കിടിലൻ ഗാനരംഗങ്ങൾ കൊണ്ടും ശ്രദ്ധേയമാകുകയാണ് ' മോഹൻലാൽ ' എന്ന ചിത്രം . മലയാളത്തിൻറെ പ്രിയനടൻറെ പേരു പോലെ കുടുംബപ്രേക്ഷകരുൾപ്പെടുന്ന ജനഹൃദയങ്ങൾ ചിത്രത്തെ നെഞ്ചോട് ചേർക്കുന്ന ആവേശക്കാഴ്ചകാളാണ് തിയേറ്ററുകളിൽ . ' ഇടി ' എന്ന സിനിമയ്ക്ക് ശേഷം സാജിദ് യഹിയ സംവിധാനം ചെയ്യുന്ന സിനിമയാണിത് . മോഹൻലാലിൻറെ കടുത്ത ആരാധികയായ മീനു എന്ന വീട്ടമ്മയുടെ കഥയാണ് സിനിമയുടെ ഇതിവൃത്തം . മോഹൻലാൽ എന്ന അവിസ്മരണീയ കലാകാരൻറെ അഭിനയമുഹൂർത്തങ്ങൾ കോർത്തിണക്കിയും അഭിനയപാടവത്തെ പുകഴ്ത്തിയും ഇതിനുമുമ്പും നിരവധി ചിത്രങ്ങൾ വന്നിട്ടുണ്ടെങ്കിലും ആദ്യമായാണ് സിനിമയുടെ പേരടക്കം മുഴുനീള മോഹൻലാൽ ഫാൻ ചിത്രമാകുന്നതെന്നതാണ് ഈ സിനിമയുടെ പ്രത്യേകത . മഞ്ഞിൽ വിരിഞ്ഞ പൂക്കളിലൂടെ മോഹൻലാൽ മലയാള സിനിമയിലേക്ക് കടന്നുവന്ന അതേ ദിവസം തന്നെയാണ് മീനാക്ഷിയുടെയും ജനനം . മോഹൻലാലിൻറെ കരിയർ വളർച്ചയോടൊപ്പം മീനുവും വളരുന്നു . അദ്ദേഹത്തിൻറെ എല്ലാ സിനിമകളുടെയും കടുത്ത ആരാധികയായി മാറിയ മീനു , തൻറെ ജീവിതത്തിലും മോഹൻലാൽ ചെയ്ത കഥാപാത്രങ്ങളെ പോലെ മറ്റുള്ളവരെ കണ്ടുതുടങ്ങുന്നു . ഫ്ലാഷ്ബാക്കിലൂടെ സഞ്ചരിക്കുന്ന സിനിമ നിരവധി രസകരമായ മുഹൂർത്തങ്ങളിലൂടെയാണ് കടന്നു പോകുന്നത് . ലേഡി സൂപ്പർസ്റ്റാർ മഞ്ജു വാര്യരും ഇന്ദ്രജിത്തുമൊക്കെ തങ്ങളുടെ വേഷങ്ങളെ ഭദ്രമാക്കിയിരിക്കുന്നു . ഇവരുടെ മത്സരിച്ചുള്ള അഭിനയവും തമാശ രംഗങ്ങളുമാണ് ചിത്രത്തിൻറെ ഹൈലൈറ്റ് . സുനീഷ് വരനാടാണ് രചന . സൌബിൻ ഷാഹിർ , അജുവർഗീസ് , സിദ്ദിഖ് , സലീം കുമാർ , കെ . പി . എ . സി ലളിത , ഹരീഷ് , ശ്രീജിത്ത് രവി , ഉഷ ഉതുപ്പ് തുടങ്ങി വൻ താരനിര ചിത്രത്തെ സമ്പന്നമാക്കുന്നു ."
sports,"അടുത്തിടെ തുർച്ചയായി വാർത്തകളിൽ ഇടം പിടിക്കാറുണ്ട് മുൻ ഇന്ത്യൻ താരം സുനിൽ ഗവാസ്കർ . ഓസ്ട്രേലിയൻ പര്യടനത്തിൽ രണ്ട് ടെസ്റ്റുകൾ കഴിഞ്ഞപ്പോൾ പിന്തുണച്ചും വിമർശിച്ചും ഗവാസ്കറുണ്ടായിരുന്നു . ഇന്നും ഗവാസ്കർ തന്റേതായ അഭിപ്രായം രേഖപ്പെടുത്തി . ഓസ്ട്രേലിയയിൽ പരമ്പര നഷ്ടമായാൽ ഉത്തരവാദിത്വം ആരെങ്കിലും ഏറ്റെടുക്കണമെന്ന് ഗവാസ്കർ നിർദേശിച്ചു . ആദ്യ ടെസ്റ്റിൽ വിജയിച്ചെങ്കിലും രണ്ടാം ടെസ്റ്റിൽ ഇന്ത്യ പരാജയപ്പെട്ടിരുന്നു . പിന്നാലെ കോലിക്കെതിരെ വിമർശനങ്ങളുയർന്നിരുന്നു . ടീമിനെ തെരഞ്ഞെടുക്കുന്നതിലും കോലിയുടെ ക്യാപ്റ്റൻസിയും ഏറെ വിമർശിക്കപ്പെട്ടു . കോലി നായകനെന്ന നിലയിലും ബാറ്റ്സ്മാനെന്ന നിലയിലും വലിയ വ്യത്യാസങ്ങളുള്ള വ്യക്തിത്വമാണെന്നാണ് ഗവാസ്കർ പറയുന്നത് . അത് ഈ പരമ്പരയിൽ തെളിഞ്ഞ് വരുന്നു . ഓസ്ട്രേലിയ , ഇംഗ്ലണ്ട് , ദക്ഷിണാഫ്രിക്ക എന്നിവിടങ്ങളിലെ ടീം സെലക്ഷനുകളും ചാമ്പ്യൻസ് ട്രോഫി ഫൈനലിൽ ഇന്ത്യ ആദ്യം ബാറ്റ് ചെയ്യാൻ തീരുമാനിച്ചതുമെല്ലാം കണക്കിലെടുത്ത് ഈ തീരുമാനങ്ങൾക്കെല്ലാം ആരെങ്കിലും ഉത്തരവാദിത്വം ഏറ്റെടുത്തേ മതിയാകൂ എന്ന് ഗവാസ്കർ അഭിപ്രായപ്പെട്ടു . കഴിഞ്ഞ ടെസ്റ്റിൽ , അശ്വിൻ പരിക്കേറ്റത്തിനെ തുടർന്ന് ജഡേജയെ കളിപ്പിക്കാതെ ഇന്ത്യ ഇറങ്ങിയത് തോൽവിയ്ക്ക് കാരണമായി എന്നാണ് പലരും അഭിപ്രായപ്പെട്ടത് . കോലിയെയും രവി ശാസ്ത്രിയെയും ലക്ഷ്യം വെച്ചാണ് ഇപ്പോൾ ഗവാസ്കർ രംഗത്തെത്തിയിരിക്കുന്നത് . ഇന്ത്യ ടെസ്റ്റ് പരമ്പര തോറ്റാൽ തോൽവിയുടെ ഉത്തരവാദിത്വം ആരെങ്കിലും ഏറ്റെടുത്തേ മതിയാകൂ എന്നാണ് ഗവാസ്കർ പറയുന്നത് ."
business,"ഈസ്റ്ററിന് പ്രത്യേക ഓഫറുമായി ജെറ്റ് എയർവെയ്സ് . 30 ശതമാനം ഡിസ്കൌണ്ടാണ് ജെറ്റ് എയർവെയ്സ് വാഗ്ദനം . തെരഞ്ഞെടുത്ത ആഭ്യന്തര , അന്തർദേശീയ യാത്രകൾക്കാണ് ഈ ഓഫർ . ആഭ്യന്തര യാത്രകൾക്ക് ഏപ്രിൽ രണ്ടു വരെയാണ് ബുക്കിംഗ് ഓഫർ . ആഭ്യന്തര യാത്രാ ടിക്കറ്റിലെ ഓഫർ പ്രീമിയർ , എക്കോണമി ക്ലാസുകളിൽ ലഭ്യമാണ് . പ്രീമിയർ ക്ലാസ് ടിക്കറ്റിനു 20 ശതമാനം ഡിസ്കൌണ്ടും എക്കോണമി ക്ലാസിനു 10 ശതമാനം ഡിസ്കൌണ്ടുമാണ് ലഭിക്കുക . ഓഫർ ടിക്കറ്റ് മടക്കയാത്രയ്ക്കും ഉപയോഗിക്കാം . ഓഫർ തിയ്യതികളിൽ ബുക്ക് ചെയ്യുന്ന ടിക്കറ്റ് സെപ്റ്റംബർ 30 വരെ ഉപയോഗിക്കാം . അന്തർദേശീയ യാത്രകൾക്കുള്ള ഓഫർ ടിക്കറ്റ് ബുക്കിംഗ് ഈ മാസം 30ന് ആരംഭിച്ചു . എന്നാൽ ഏതു ദിവസമാണ് ഓഫർ അവസാനിക്കുക എന്ന് കമ്പനി വ്യക്തമാക്കിയിട്ടില്ല ."
business,രാജ്യാന്തര എണ്ണവിലയെ സ്വാധീനിക്കാൻ പോവുന്ന അമേരിക്കാൻ പ്രസിഡൻറിൻറെ വാക്കുകൾ ഇന്നുണ്ടാവും . ലോകത്തെ ഏറ്റവും വലിയ എണ്ണ ഉൽപ്പാദക രാജ്യങ്ങളിലൊന്നായ ഇറാനുമായുളള ആണവക്കരാറിൽ നിന്ന് പിൻമാറാണോ വേണ്ടയോ ? എന്നതാണ് ആ പ്രഖ്യാപനം . 2015 ൽ നടന്ന ചരിത്രത്തിലെ പ്രധാന സംഭവങ്ങളിലൊന്നായ ഇറാനുമായുളള ടെഹ്റാൻ ആണവ പരിപാടിയിൽ നിന്ന് പുറത്തുപോകാനാണ് ട്രംപിൻറെ പ്രഖ്യാപനമെങ്കിൽ പുറകെ ഇറാൻറെ മുകളിൽ അമേരിക്കൻ ഉപരോധവും ഉണ്ടാവാം . ഇങ്ങനെയെങ്കിൽ എണ്ണവില ബാരലിന് ഇനിയും ഉയരും . ഇറാനിയൻ ക്രൂഡ് കയറ്റുമതിക്കാർ ക്രൂഡ് വിലയെ വലിഞ്ഞു മുറുക്കും . ക്രൂഡ് കൂടുതൽ കിട്ടാക്കനിയാവും . ഇറാനിൽ നിന്നുളള ഉൽപ്പാദനവും പ്രതിസന്ധിയിലാവും . ഇനി ആണവ പരിപാടിയിൽ തുടരാനാണ് തീരുമാനമെങ്കിൽ ഇറാനിയൻ എണ്ണക്കയറുമതിയിൽ കുതിച്ചുചാട്ടമുണ്ടാവും എണ്ണവില കുറയും . ഇന്ത്യ പോലെയുളള ഉൽപ്പാദനത്തേക്കാൾ വളരെക്കൂടുതൽ എണ്ണ ഇറക്കുമതി ചെയ്യുന്ന രാജ്യങ്ങൾ ആകാംഷയോടെയാണ് ട്രംപിൻറെ ഇന്നത്തെ പ്രഖ്യാപനത്തെ നോക്കിക്കാണുന്നത് .
sports,"ഇന്ത്യൻ പേസ് ത്രിമൂർത്തികൾക്ക് ശ്രീലങ്കൻ ഓൾറൌണ്ടർ എയ്ഞ്ചലോ മാത്യൂസിൻറെ പ്രശംസ . മുഹമ്മദ് ഷമിയും , ഉമേഷ് യാദവും , ഭുവനേശ്വർ കുമാറും ലോകോത്തര ബൌളർമാരാണെന്ന് മാത്യൂസ് പറഞ്ഞു . ആദ്യ ടെസ്റ്റിൽ ഇന്ത്യൻ താരങ്ങൾ മികച്ച രീതിയിൽ പന്തെറിയുന്നു . കുറച്ച് വർഷങ്ങളായി മികച്ച പേസ് ബൌളർമാരെ ഇന്ത്യ വളർത്തിയെടുത്തിട്ടുണ്ട് . മികച്ച തന്ത്രങ്ങളിലൂടെ മാത്രമേ മൂവരെയും പിടിച്ചുകെട്ടാൻ കഴിയുള്ളൂ . എന്നാൽ മികച്ച ബാറ്റ്സ്മാൻമാരുള്ള തങ്ങൾക്ക് അതിന് കഴിയുമെന്നും മുൻ ശ്രീലങ്കൻ നായകൻ പറഞ്ഞു . സമ്മർദഘട്ടങ്ങളെ അതിജീവിക്കാനുള്ള മത്സരപരിചയം കൊണ്ടാണ് അർദ്ധ സെഞ്ചുറി പൂർത്തിയാക്കാൻ കഴിഞ്ഞതെന്നും മാത്യൂസ് പറഞ്ഞു . കൊൽക്കത്ത ടെസ്റ്റിൻറെ ആദ്യ ഇന്നിംഗ്സിൽ 52 റൺസെടുത്താണ് എയ്ഞ്ചലോ മാത്യൂസ് പുറത്തായത് ."
entertainment,"ഏഴ് മാസങ്ങൾക്ക് ശേഷമാണ് ഒരു മോഹൻലാൽ ചിത്രം തീയേറ്ററുകളിലേക്ക് എത്താനൊരുങ്ങുന്നത് . ബോളിവുഡ് സംവിധായകൻ അജോയ് വർമ്മ ആദ്യമായി മലയാളത്തിൽ അണിയിച്ചൊരുക്കുന്ന നീരാളിയാണ് ചിത്രം . പെരുന്നാൾ റിലീസായി തീയേറ്ററുകളിലെത്തുന്ന ചിത്രം ഈ മാസം 15നാണ് പ്രേക്ഷകർക്ക് മുന്നിലെത്തുക . സസ്പെൻസ് ത്രില്ലർ ചിത്രത്തിൽ രണ്ട് നായികമാരാണ് . നദിയ മൊയ്തുവും പാർവതി നായരും . റിലീസിന് രണ്ടാഴ്ച മാത്രം ശേഷിക്കെ ചിത്രം തനിക്ക് എത്തരത്തിലുള്ള അനുഭവമായിരുന്നെന്ന് പറയുകയാണ് പാർവതി . നീരാളി മനോഹരമായ ഒരു അനുഭവമായിരുന്നെന്ന് പറയുന്നു പാർവതി . എക്കാലവും ഊർജ്ജത്തോടെ നിൽക്കുന്ന അഭിനയപ്രതിഭ മോഹൻലാലിനൊപ്പം അഭിനയിച്ചത് ഒരു അനുഗ്രഹം പോലെ തോന്നിയെന്നും . നീരാളിയുടെ വർക്കിംഗ് സ്റ്റില്ലുകൾക്കൊപ്പം ട്വിറ്ററിലൂടെയാണ് പാർവതിയുടെ പരാമർശം . മൂൺഷോട്ട് എൻറർടെയ്ൻമെൻറ്സിൻറെ ബാനറിൽ സന്തോഷ് ടി . കുരുവിള നിർമ്മിക്കുന്ന ചിത്രത്തിൻറെ രചന നിർവ്വഹിച്ചിരിക്കുന്നത് സാജു തോമസ് ആണ് . സന്തോഷ് തുണ്ടിയിലാണ് ഛായാഗ്രഹണം . സസ്പെൻസ് ത്രില്ലർ ചിത്രം ഷൂട്ട് ചെയ്തിരിക്കുന്നത് മുംബൈ , പൂനെ , ശ്രീലങ്ക എന്നിവിടങ്ങളിലാണ് . വി . കെ . ശ്രീകുമാർ മേനോൻ ചിത്രം ഒടിയൻറെ ഷെഡ്യൂൾ ബ്രേക്കിലാണ് മോഹൻലാൽ നീരാളി പൂർത്തിയാക്കിയത് ."
entertainment,മണിരത്നം സംവിധാനം ചെയ്ത ദളപതി എന്ന ചിത്രത്തിനായി 26 വർഷം മുമ്പാണ് മമ്മൂട്ടിയും രജനീകാന്തും ഒന്നിച്ചത് . ഇരുവരും ഒന്നിച്ച ഈ സിനിമ പ്രേക്ഷകർ ഏറ്റെടുത്തതാണ് . എന്നാൽ ഇരുവരും വീണ്ടും ഒന്നിക്കുന്നുവെന്നാതാണ് പുതിയ റിപ്പോർട്ടുകൾ . എന്നാൽ ഒരു മറാത്തി ചിത്രത്തിന് വേണ്ടിയാണ് സ്റ്റൈൽ മന്നനും മലയാളത്തിൻറെ മെഗാസ്റ്റാറും ഒന്നിക്കുന്നത് . ഇന്ത്യൻ എക്സ്പ്രസാണ് ഇതുസംബന്ധിച്ച് വാർത്ത നൽകിയത് . പസായദൻ എന്ന ചിത്രത്തിന് വേണ്ടിയാണ് മമ്മൂട്ടിയും രജനീകാന്തും ഒന്നിക്കുന്നുവെന്നതാണ് റിപ്പോർട്ട് . നവാഗതനായ ദീപക് ഭാവെ ആണ് ചിത്രം സംവിധാനം ചെയ്യുന്നത് . ബാലകൃഷ്ണ സുർവെയാണ് ചിത്രത്തിന്റെ നിർമാണം . അതേസമയം രജനീകാന്തിൻറെ അടുത്ത ചിത്രമായ കാലയിൽ മമ്മൂട്ടി അംബേദ്കറായി അഭിനയിച്ചേക്കുമെന്നും റിപ്പോർട്ടുണ്ട് . പാ രഞ്ജിത്ത് സംവിധാനം ചെയ്യുന്ന ചിത്രത്തിൽ രജനി ഒരു അധോലോക നേതാവായാണ് അഭിനയിക്കുക .
business,"ശമ്പളത്തിൽ നിന്നുള്ള വരുമാനമുള്ളവർക്ക് 2017 - 18 സാമ്പത്തിക വർഷത്തെ ആദായ നികുതി റിട്ടേൺ സമർപ്പിക്കാനുള്ള അവസാന തീയ്യതി ഈ മാസം 31നാണ് . മുൻ വർഷങ്ങളിൽ നിന്ന് വ്യത്യസ്ഥമായി ഇത്തവണ മുതൽ റിട്ടേൺ വൈകുന്നതിന് പിഴ ഈടാക്കും . കൂടുതൽ പേരെ നികുതി ദായകരിൽ ഉൾപ്പെടുത്താൻ ലക്ഷ്യമിട്ടാണ് പിഴ ഈടാക്കുന്ന നിയമം കേന്ദ്ര സർക്കാർ പാസാക്കിയത് . റിട്ടേൺ വൈകിയാൽ കാലതാമസത്തിന് 10,000 രൂപയ്ക്ക് പുറമെ 5000 രൂപ പിഴയും ഈടാക്കും . റിട്ടേൺ സമർപ്പിക്കാതിരിക്കുന്നത് നിയമപ്രകാരം മൂന്ന് മുതൽ ഏഴ് വർഷം വരെ പിഴ ലഭിക്കാവുന്ന കുറ്റവുമാണ് . പല സംസ്ഥാനങ്ങളിലും സർക്കാർ ഉദ്ദ്യോഗസ്ഥരിൽ പോലും നിരവധി പേർ ആദായ നികുതി റിട്ടേൺ സമർപ്പിക്കുന്നില്ലെന്ന് കണ്ടെത്തിയതിനാൽ ഇത്തവണ മുതൽ നടപടികൾ കർശനമാക്കാനാണ് തീരുമാനം . ജൂലൈ 31ന് മുൻപ് റിട്ടേൺ സമർപ്പിച്ചില്ലെങ്കിൽ പിഴയോടെ അടുത്ത വർഷം മാർച്ച് 31 വരെ നൽകാൻ കഴിയും . അതിന് ശേഷം പിന്നീട് റിട്ടേൺ സമർപ്പിക്കാൻ കഴിയില്ലെന്നതും മറക്കരുത് ."
entertainment,"വിക്രമിന്റെ പുതിയ ചിത്രമായ സാമി ടുവിന്റെ ട്രെയിലറിനെ ട്രോളി നടി കസ്തൂരി . സാമിയുടെ ടീസറിന് താൻ അഭിനയിച്ച ചിത്രമായ തമിഴ് പടം 2 എന്ന പുതിയ ചിത്രത്തിന്റെ ടീസറുമായി ബന്ധമുണ്ട് . വെറും ടെംപ്ലേറ്റ് ഷോട്ടുകൾ നിരത്തിയാണ് സാമി 2 വിന്റെ ടീസർ ഒരുക്കിയിട്ടുള്ളതെന്ന് കസ്തൂരി ട്വീറ്റ് ചെയ്തു . ട്വീറ്റ് ചെയ്ത് മണിക്കൂറുകൾ കഴിഞ്ഞപ്പോൾ വിക്രത്തിന്റെ ആരാധകർ രോഷാകുലരായി രം ഗത്തെത്തി . കിളവിയായിട്ടും ഐറ്റം ഡാൻസ് കളിച്ചുനടക്കാൻ നാണമില്ലേയെന്ന് വിക്രമിന്റെ ആരാധകർ തിരിച്ചും ട്രോളി . തമിഴ് പടം 2 വിൽ കസ്തൂരി ഒരു ഐറ്റം ഡാൻസ് അവതരിപ്പിക്കുന്നുണ്ട് . ഇതിനെയാണ് ആരാധകർ ചോദ്യം ചെയ്തത് . ഇത് കേട്ട് മണിക്കൂറുകൾ കഴിഞ്ഞ് കസ്തൂരി വിക്രം ഫാൻസിനെയും വിക്രത്തെയും പിന്നെയും ട്രോളി . മകളുടെ പ്രായം വരുന്ന നടിമാർക്കൊപ്പം അഭിനയിക്കാൻ വിക്രത്തിന് പറ്റുമെങ്കിൽ ഈ പ്രായത്തിൽ എനിക്ക് എന്തുകൊണ്ട് ഐറ്റം ഡാൻസ് ചെയ്തുകൂടായെന്നായിരുന്നു കസ്തൂരി വിക്രമിന്റെ ആരോ ധകരോട് വീണ്ടും ചോദിച്ചത് . എന്നാൽ കസ്തൂരിയുടെ ട്വീറ്റിനോട് വിക്രം ഇതുവരെയും പ്രതികരിച്ചിട്ടില്ല . സാമി 2വിൽ നടിമാരായ തൃഷയും , കീർത്തി സുരേഷുമാണ് പ്രധാന വേഷങ്ങൾ ചെയ്യുന്നത് . സാമിയുടെ ആദ്യ ഭാഗത്തിൽ മുഴുനീള കഥാപാത്രത്തെയാണ് തൃഷ അവതരിപ്പിച്ചത് ."
business,"തീർത്ഥാടക ആവശ്യങ്ങൾക്കുളള ചാർട്ടേഡ് വിമാനങ്ങളിലെ യാത്ര നിരക്കിൻറെ GST അഞ്ച് ശതമാനത്തിലേക്ക് താഴ്ത്തിയത് ഹജ്ജ് യാത്രക്കാർക്ക് ആശ്വാസമാകും . 18 ശതമാനം ജിഎസ്ടിയായിരുന്നു നേരത്തെ ഇതിന് ചുമത്തിയിരുന്നത് . ഇതോടെ GSTനികുതി നിരക്കിൽ 13 ശതമാനത്തിൻറെ കുറവാണ് തീർത്ഥാടകർക്ക് ലഭിക്കുന്നത് . കഴിഞ്ഞ തവണ രാജ്യത്തെ വിവിധ ഹജ്ജ് പുറപ്പെടൽ കേന്ദ്രങ്ങളിൽ നിന്നുളള ശരാശരി വിമാന ടിക്കറ്റ് ഏകദേശം 65,000 രൂപയോളമായിരുന്നു . അതിനോട് 18 ശതമാനം GST കൂടി വരുമ്പോൾ നിരക്കിനോടൊപ്പം അധികമായി 11,700 രൂപ അധികമായി നൽകണമായിരുന്നു . എന്നാൽ , നിരക്ക് അഞ്ച് ശതമാനമാകുമ്പോൾ വിമാന ടിക്കറ്റിന് ജിഎസ്ടിയായി 3,250 രൂപ നൽകിയാൽ മതി . അതായത് കഴിഞ്ഞ പ്രാവശ്യത്തെ നിരക്ക് വച്ച് കണക്ക് കൂട്ടിമ്പോൾ 8,450 രൂപയുടെ ലാഭം ഇതിലൂടെ ലഭിക്കും . ഹജ്ജ് കമ്മിറ്റിക്ക് കീഴിൽ 1.25 ലക്ഷം തീർത്ഥാടകരാണ് ഇന്ത്യയിൽ നിന്ന് ഹജ്ജ് യാത്ര നടത്തുന്നത് . ഹജ്ജ് സബ്സിഡി ഇല്ലാതാക്കുകയും 18 ശതമാനം GST ഉൾപ്പെടുത്തുകയും ചെയ്തതോടെ കഴിഞ്ഞ വർഷം ടിക്കറ്റ് നിരക്കിൽ വലിയ വർദ്ധന ഉണ്ടായിരുന്നു . ദില്ലിയിൽ ചേർന്ന ജിഎസ്ടി കൌൺസിൽ യോഗമാണ് തീരുമാനമെടുത്തത് ."
entertainment,"ദില്ലി ; ഇന്ത്യൻ സിനിമകളും സീരിയലുകളും ബോറഡിപ്പിക്കുന്നു . പാകിസ്താനിൽ പോയി അഭിനയിക്കാൻ തോന്നുന്നെന്ന് ബോളിവുഡ് താരവും ബിജെപി എംപിയുമായ പരേഷ് റാവൽ . പാകിസ്താൻ സിനിമകളും സീരിയലുകളും തന്നെ വല്ലാതെ ആകർഷിക്കുന്നു എന്നും താരം പറഞ്ഞു . ഉറി ആക്രമണത്തിൻറെ പശ്ചാത്തലത്തിൽ പാകിസ്ഥാനിൽ നിന്നുള്ള ബോളിവുഡ് താരം ഫവാദ് ഖാനെ പോലെയുള്ളവർക്ക് വിലക്ക് നേരിട്ടിരിക്കെയാണ് പരേഷ് റാവൽ വെടിപൊട്ടിച്ചുകൊണ്ട് രംഗത്ത് വന്നത് . ഹംസഫർ പോലെ അനേകം സീരിയലുകളുടെ പതിവ് പ്രേക്ഷകനാണ് താനെന്നും അതിലെ അഭിനയം , കഥ , തിരക്കഥ , ഭാഷ ഒക്കെ മികച്ചതാണ് . അവയെ വെച്ചു നോക്കുമ്പോൾ നമ്മുടെ ഷോകൾ വളരെ മോശമാണെന്നും പറഞ്ഞു . ക്രിക്കറ്റും സിനിമകളും ഇരു രാജ്യങ്ങൾക്കും ഇടയിൽ ഒരു പാലം സൃഷ്ടിച്ചിട്ടുണ്ട് . ഇരുരാജ്യങ്ങൾക്കും ഇടയിൽ പാലമുണ്ടാക്കുന്ന ക്രിക്കറ്റ് താരങ്ങളോ കലാകാരന്മാരോ ബോംബ് എറിയാൻ വന്നിട്ടില്ല . അവർ തീവ്രവാദികളുമല്ല , എന്നാൽ മൂഡ് ശരിയാകാത്ത സമയത്ത് അവർ അവരവരുടെ രാജ്യത്ത് തന്നെ തങ്ങുന്നതാണ് നല്ലത് ."
entertainment,"സിനിമാ മേഖലയിലുള്ളവർ തങ്ങൾ നേരിട്ട ദുരനുഭവം തുറന്ന് പറഞ്ഞ് രംഗത്തെത്തുന്നത് ഇതാദ്യമല്ല . എന്നാൽ ഹാസ്യ രംഗങ്ങളിലൂടെ ആരാധകരെ സൃഷ്ടിച്ച ഡയ്സി ഇറാനിയാണ് അറുപത് വർഷങ്ങൾക്ക് മുമ്പ് തൻറെ ആറാം വയസ്സിൽ നേരിടേണ്ടിവന്ന ലൈംഗികാതിക്രമം തുറന്ന് പറഞ്ഞിരിക്കുന്നത് . ഒരു ദേശീയ മാധ്യമത്തിന് നൽകിയ അഭിമുഖത്തിലാണ് ഇക്കാര്യം ഡെയ്സി വ്യക്താമാക്കിയത് . തനിക്കൊപ്പം സിനിമാ ചിത്രീകരണത്തിന് വരുമായിരുന്ന ബന്ധു തന്നെ ശാരീരികമായി പീഡിപ്പിക്കുകയും പുറത്ത് പറയരുതെന്ന് ആവശ്യപ്പെട്ട ബെൽറ്റുപയോഗിച്ച് ക്രൂരമായി മർദ്ദിക്കുകയും ചെയ്തതെന്ന് ഡെയ്സി പറയുന്നു . 1957 ൽ ഹം പാഞ്ചി ഏക് ദാൽ കെ എന്ന ചിത്രത്തിൽ ബാലതാരമായി അഭിനയിക്കാൻ മദ്രാസിലെത്തിയപ്പോഴായിരുന്നു ഹോട്ടൽ മുറിയിൽ വച്ച് ബന്ധുവായ നാസർ തന്നെ ആക്രമിച്ചത് . നാ , ർ ഇപ്പോൾ ജീവനോടെയില്ല എന്നാൽ ആ വേദന ഇന്നും മറക്കാനാകുന്നില്ലെന്നും മനസ്സിൽനിന്ന് ബെൽറ്റുമായി തന്നെ മർദ്ദിക്കുന്ന അയാളുടെ ചിത്രം മായുന്നില്ലെന്നും ഡെയ്സി പറയുന്നു . പുറത്ത് പറഞ്ഞാൽ തന്നെ കൊല്ലുമെന്ന് അയാൾ ഭീഷണിപ്പെടുത്തി . താൻ ഒന്നും പുറത്ത് പറഞ്ഞില്ല . തൊട്ടടുത്ത ദിവസം ഒന്നും സംഭവിക്കാത്തതുപോലെ സ്റ്റുഡിയോയിൽ എത്തി . ചിത്രീകരണം പൂർത്തിയാക്കി . പിന്നീട് ഏറെ വർഷങ്ങൾക്ക് ശേഷമാണ് ഇക്കാര്യം താൻ അമ്മയോടുപോലും പറഞ്ഞതെന്നും ഡെയ്സി ഓർക്കുന്നു . പിന്നീട് 15ാം വയസ്സിൽ ഉണ്ടായ മറ്റൊരു അനുഭവവും ഡെയ്സി തുറന്നു പറഞ്ഞു . നിർമ്മാതാവ് മല്ലിക് ചന്ദ് കൌച്ചറിനെതിരെയാണ് ഡെയ്സിയുടെ ആരോപണം . അദ്ദേഹത്തിൻറെ പുതിയ ചിത്രമായ മേരെ ഹുസൂർ ദെന്നിൽ അഭിനയിക്കാൻ ഓഫീസിൽ എത്തിയതായിരുന്നു താൻ . മാറ് ഉണ്ടെന്ന് തോന്നിപ്പിക്കാൻ സ്പോഞ്ച് പാഡുള്ള ബ്ലൌസ് ധരിച്ച് സാരിയുടുത്താണ് അമ്മതന്നെ അദ്ദേഹത്തിനടുത്തേക്ക് പറഞ്ഞു വിട്ടത് ."
technology,"സി . വി . സിനിയ ഓരോ അധ്യയന വർഷവും സുന്ദരമാണെങ്കിലും രക്ഷിതാക്കൾക്ക് എന്നും ചങ്കിടിപ്പ് തന്നെയാണ് . . മകന് എഞ്ചിനിയറിംഗിന് അഡ്മിഷൻ കിട്ടുമോ ഡിഗ്രി കഴിഞ്ഞ മകൾ ഏത് കോഴ്സ് തിരഞ്ഞെടുക്കണം ? എന്നിങ്ങനെയുള്ള ആയിരം ചോദ്യങ്ങളായിരിക്കും ഓരോ രക്ഷിതാവിൻറെയും മനസ്സിൽ . പുതിയ അധ്യയന വർഷം എപ്പോഴും മാനസിക പിരിമുറുക്കത്തിൻറെയും സംഘർത്തിൻറെയും നാളുകളാണ് . സീറ്റുകൾ കിട്ടിയ വിദ്യാർത്ഥികളാവട്ടെ കൃത്യമായി കോളേജിൽ എത്തും . കുറച്ചു നേരം ക്ലാസിൽ കയറിയ ശേഷം പിന്നീട് അവിടെയിവിടെ കറങ്ങി നടക്കും . യാതൊരു ലക്ഷ്യബോധവുമുണ്ടാവില്ല . ഉണ്ടായാൽ തന്നെ ഏത് വഴി സ്വികരിക്കണം എന്ന കാര്യത്തിൽ ഒട്ടേറെ സംശയങ്ങളും . ചിലപ്പോൾ വിദ്യാർത്ഥികൾ നല്ല മാർക്ക് നേടും , അക്കാദമിക് മേഖലയിൽ മികച്ച പ്രകടനം കാഴ്ചവയ്ക്കും , എന്നാൽ ജീവിതത്തിലും കരിയറിലും മികച്ച രീതിയിൽ മുന്നേറാൻ സാധിക്കാത്തവരുമുണ്ട് നമുക്ക് ചുറ്റിലും . അധ്യാപകർക്കും വിദ്യാർത്ഥികൾക്കും രക്ഷിതാക്കൾക്കും പ്രശ്ന പരിഹാരത്തിനുള്ള ഒരു വേദികൂടിയാവുകയാണ് ഈ മൊബൈൽ ആപ്പ് . സാങ്കേതിക വിദ്യയുടെ സഹായത്താൽ എല്ലാവരെയും സഹായിക്കുന്നതിനും നിർദേശങ്ങൾ നൽകാനും ഈ മൊബൈൽ ആപ്ലിക്കേഷൻ സഹായിക്കും . വിദ്യാർത്ഥികളുടെ അഭിരുചിക്കനുസരിച്ച് മുന്നേറാൻ സഹായിക്കുകയും അവർക്ക് കൃത്യമായ രീതിയിൽ നിർദേശങ്ങൾ നൽകാൻ സഹായിക്കുന്ന തരത്തിലാണ് ആപ്ലിക്കേഷൻ വികസിപ്പിച്ചെടുത്തിട്ടുള്ളത് . വിവരങ്ങൾ , ഫീഡ്ബാക്ക് , നിരീക്ഷണങ്ങൾ തുടങ്ങിയവ കൈമാറുന്നതിലൂടെ അധ്യാപകർക്കും രക്ഷിതാക്കൾക്കും വിദ്യാർത്ഥികൾക്കും യോജിച്ച് പ്രവർത്തിക്കാൻ ഈ ആപ്ലിക്കേഷനിലൂടെ സാധിക്കും . വിവിധ മത്സര പരീക്ഷകളിലെ പങ്കാളിത്തം അക്കാദമിക് , നോൺ അക്കാദമിക് മേഖലകളിലെ വിദ്യാർത്ഥിയുടെ പ്രകടനത്തെ കുറിച്ചുള്ള വിവരങ്ങൾ ഈ ആപ്ലിക്കേഷൻ ശേഖരിക്കുന്നു . മാത്രമല്ല വിദ്യാർത്ഥികളുടെ കഴിവുകളും സാധ്യതകളും തിരിച്ചറിയുന്നു . വിദ്യാർത്ഥികളുടെ കഴിവുകളും പ്രാപ്തിയും തിരിച്ചറിയുന്നതിനായി ഈ വിവരങ്ങൾ ഉന്നത പഠന സാങ്കേതിക വിദ്യയുടെ സഹായത്തോടെ പരിഷ്കരിക്കുകയും പ്രോസസ് ചെയ്യുകയും ചെയ്യുന്നു ."
technology,ഫോണുകൾ പൊട്ടിത്തെറിക്കുന്നത് വാർത്തകൾ ഐഫോൺ 7 ഉപയോക്താക്കളെയും ആശങ്കയിലാക്കുന്നു . ഐഫോൺ 7 പൊട്ടിത്തെറിച്ച് വാഹനത്തിന് കേടുപാടുകൾ പറ്റിയെന്നാണ് പുതിയ വാർത്ത . ഓസ്ട്രേലിയയിലാണ് സംഭവം എന്നും മാറ്റ് ജോൺസ് എന്ന വ്യക്തി കാറിൽ സൂക്ഷിച്ച ഐഫോൺ 7 ആണ് പൊട്ടിത്തെറിച്ചത് . തുടർന്ന് കാറിലും തീപിടിച്ചു എന്ന് ന്യൂസ് 7 റിപ്പോർട്ട് ചെയ്യുന്നു . കത്തുന്ന ഫോണിൻറെ ദൃശ്യങ്ങളും ഇവർ പുറത്തുവിട്ടിരുന്നു . ഇത്തരത്തിൽ അമേരിക്കയിലെ ഫ്ലോറിഡയിൽ ഗ്യാലക്സി നോട്ട് 7 പൊട്ടിത്തെറിച്ച് ജീപ്പിന് തീപിടിച്ചിരുന്നു . എന്നാൽ ഇത് ആദ്യമായാണ് ആപ്പിളിൻറെ ഏറ്റവും പുതിയ ഫ്ലാഗ്ഷിപ്പ് മോഡലായ ഐഫോൺ 7ന് തീപിടിക്കുന്നത് . വീഡിയോ കാണാം
business,ഡോളറുമായുള്ള വിനിമയത്തിൽ രൂപയ്ക്കു കനത്ത നഷ്ടം രേഖപ്പെടുത്തി . ചൊവ്വാഴ്ച രാവിലെ വ്യാപാരം ആരംഭിച്ചപ്പോൾ രൂപയുടെ വിനിമയ നിരക്ക് 65.64 ആയി കുറഞ്ഞു . കഴിഞ്ഞ ആറ് മാസത്തിനിടെ ഉണ്ടായ വലിയ കുറവാണ് ഇന്ന് രേഖപ്പെടുത്തിയത് . ഇന്നലെ 29 പൈസ നഷ്ടത്തിൽ 65.49ലാണ് വിനിമയം അവസാനിപ്പിച്ചത് . അമേരിക്കയും സിറിയയും തമ്മിലുള്ള ബന്ധം വഷളായതോടെ നിക്ഷേപകർ ഡോളറിനെ കൈവിട്ട് സുരക്ഷിത നിക്ഷേപമായ സ്വർണത്തിൽ അഭയം തേടിയതാണ് മൂല്യത്തെ ബാധിച്ചത് . മറ്റു രാജ്യങ്ങളുടെ കറൻസികളും നഷ്ടം നേരിട്ടു . രാജ്യത്തിന്റെ കയറ്റുമതി മാർച്ചിൽ 0.66 ശതമാനം കുറഞ്ഞ് 29.11 യു . എസ് . ഡോളറിലെത്തിയതും രൂപയ്ക്ക് വിനയായി . വിദേശനിക്ഷേപകർ കൂടി പ്രാദേശിക ഓഹരി വിപണികളെ കൈവിട്ടതോടെ രൂപയുടെ മൂല്യം കുത്തനെ ഇടിഞ്ഞു . വാരാന്ത്യം രൂപ ആറു പൈസ നേട്ടത്തിൽ 65.20ത്തിലായിരുന്നു വ്യാപാരം അവസാനിപ്പിച്ചത് . അതേസമയം സംസ്ഥാനത്ത് സ്വർണ്ണവില ഒന്നര വർഷത്തെ ഏറ്റവും ഉയർന്ന നിരക്കിൽ തന്നെ തുടരുകയാണ് .
sports,ഇന്ത്യ - വിൻഡീസ് രണ്ടാം ഏകദനത്തിൽ ഇന്ത്യക്ക് ആധികാരിക ജയം . പോർട്ട് ഓഫ് സ്പെയിനിൽ നടന്ന മത്സരത്തിൽ 105 റൺസിനാണ് ഇന്ത്യ വിൻഡീസിനെ തകർത്തത് . പാക്കിസ്ഥാനോടുള്ള ചാമ്പ്യൻസ് ട്രോഫി തോൽവിക്ക് ശേഷം വിമർശകർക്ക് മറുപടി നൽകുന്ന പ്രകടനമാണ് കരീബിയൻ മണ്ണിൽ കോലിയും സംഘവും പുറത്തെടുത്തത് . മഴക്കളിച്ച മത്സരം 43 ഓവറായി കുറച്ചിരുന്നു . ആദ്യ മത്സരത്തിലേത് പോലെ മികച്ച തുടക്കമാണ് ഇന്ത്യൻ ഓപ്പണർമാർ നൽകിയത് . ഒന്നാം വിക്കറ്റിൽ ശിഖർ ധവാനും അജിങ്ക്യ രഹാനെയും 114 റൺസ് കൂട്ടിച്ചേർത്തു . 63 റൺസെടുത്ത് ധവാൻ പുറത്തായപ്പോൾ രഹാനെക്ക് കൂട്ടായി ക്യാപ്റ്റൻ കോലിയെത്തി . രണ്ടാം വിക്കറ്റിൽ ക്യാപ്റ്റനും വൈസ്ക്യാപ്റ്റനും ചേർത്ത് അടിച്ച് കൂട്ടിയത് 97 റൺസ് . അജിങ്ക്യ രഹാനെ കരിയറിലെ മൂന്നാം സെഞ്ച്വറി തികച്ചു . വിരാട് കോലിയും അർദ്ധ സെഞ്ച്വറി തികച്ചു . അതെ സമയം ഹർദ്ദിക്ക് പാണ്ഡ്യക്ക് സ്ഥാനക്കയറ്റം നൽകിയുള്ള പരീക്ഷണം പിഴച്ചു . യുവരാജും ധോണിയും നിരാശപ്പെടുത്തി . എങ്കിലും വിരാട് കോലി ഒരറ്റത്ത് ചുവടുറപ്പിച്ചതോടെ ഇന്ത്യ 43 ഓവറിൽ 5ന് 310 എന്ന കൂറ്റൻ സ്കോറിലെത്തി . മറുപടി ബാറ്റിങ്ങിനിറങ്ങിയ വിൻഡീസിന് തുടക്കത്തിലെ പിഴച്ചു . നാല് റൺസ് എടുക്കുന്നതിനിടെ കെയ്റോൺ പവലും ജെയ്സൺ മുഹമ്മദും പൂജ്യത്തിൽ കൂടാരം കയറി . ജെയ്സൺ ഹോൾഡറുടെ സംഘത്തിൽ പിടിച്ച് നിൽക്കാനായത് അർദ്ധ സെഞ്ച്വറി നേടിയ ഷായ്ക്ക് മാത്രമാണ് . ഒടുവിൽ 43 ഓവറിൽ ആറ് വിക്കറ്റ് നഷ്ടത്തിൽ 205ൽ എത്താനെ കരീബിയൻ പടക്കായുള്ളു . ഭുവനേശ്വർ കുമാർ രണ്ടും കുൽദീപ് യാദവ് മൂന്നും വിക്കറ്റ് വീഴ്ത്തി . അജിങ്ക്യ രഹാനെയാണ് മാൻ ഓഫ് ദി മാച്ച് . ജയത്തോടെ അഞ്ച് മത്സരങ്ങളുള്ള ഏകദിന പരമ്പരയിൽ ഇന്ത്യ മുന്നിലെത്തി .
business,വയനാട് പനമരം പുഴയുടെ തീരത്ത് ആയിരത്തിലധികം ഏക്കർ നെൽകൃഷി പ്രളയത്തിൽ നശിച്ചു . പലയിടത്തും മണലടിഞ്ഞ് കൃഷിയിറക്കാൻ പറ്റാത്ത സ്ഥിതിയാണ് ഇപ്പോൾ നിലവിലുളളത് . വായ്പയെടുത്ത നിരവധി കർഷകരാണ് ഇവിടെ പ്രതിസന്ധി നേരിടുന്നത് . പനമരം പുഴയുടെ തീരത്ത് 29 പാടശേഖര സമിതികളാണുള്ളത് . ഇതിൽ 25 സമിതികളുടെയും കൃഷി നശിച്ചു . ആയിരത്തി ഇരുനൂറിലേറെ കർഷകരാണ് ഇതോടെ പ്രതിസന്ധിയിലായിരിക്കുന്നത് . സർക്കാർ കാര്യമായി സഹായിക്കുന്നില്ലെന്ന പരാതിയുമായി കർഷകർ മുന്നോട്ട് വന്നിട്ടുണ്ട് . നീർവാരം കല്ലൂവയൽ പ്രദേശത്തെ 100 ഏക്കറിലധികം പാടവും പൂർണ്ണമായും മണൽ വന്നുനിറഞ്ഞു . പലയിടത്തും മണ്ണ് കുത്തിയോലിച്ചതിനാൽ വെള്ളം കെട്ടിനിൽക്കുന്നുണ്ട് . ചിലയിടങ്ങളിൽ നാലടിയിലധികം മണ്ണ് ഒലിച്ചുപോയി . ഇതോടെ വയനാട് ജില്ലയിലെ കാർഷിക മേഖലയിൽ നഷ്ടം ലക്ഷങ്ങളായി .
technology,പേടിഎം പോലുള്ള സ്വകാര്യ പണമിടപാട് ബദലായി സർക്കാർ കൊണ്ടുവന്ന ഭീം ആപ്പിനെ കുറിച്ച് നിരവധി പരാതികൾ . ഫ്രീ ആപ്പ് എന്ന് പറയുന്നുണ്ടെങ്കിലും ഭീം ഡൌൺലോഡ് ചെയ്യുന്നവരുടെ മൊബൈൽ അക്കൌണ്ടിൽ നിന്ന് പണം ഈടാക്കുന്നുണ്ടെന്നാണ് ഒരു ആരോപണം . പണം ഈടാക്കുന്നുവെന്ന പരാതിയുമായി നിരവധി പേർ രംഗത്തെത്തി . ഫ്രീ ആപ്പ് ഭീം ഡൌൺലോഡ് ചെയ്യുമ്പോൾ തന്നെ ഉപഭോക്താക്കളുടെ അക്കൌണ്ടിൽ നിന്നു 1 രൂപ 50 പൈസ ഈടാക്കുന്നുണ്ട് . പണം ഈടാക്കിയതായി കാണിച്ച് ടെലികോം കമ്പനികളിൽ നിന്നുള്ള സന്ദേശവും ലഭിക്കുന്നുണ്ട് . ആപ്പ് ഡൌൺലോഡ് ചെയ്യുന്നതോടെ ഉപഭോക്താക്കൾക്ക് ഒരു വെരിഫിക്കേഷൻ കോഡ് ലഭിക്കും . തൊട്ടു പിന്നാലെ മൊബൈൽ ബാലൻസിൽ നിന്ന് 1.50 രൂപ ഈടാക്കിയതായും നോട്ടിഫിക്കേഷൻ വരും . എസ്എംഎസ് ചിലവ് എന്നാണ് കാണിക്കുന്നത് . എന്നാൽ മൊബൈൽ നമ്പർ വെരിഫൈ ചെയ്താലും മിക്കവർക്കും ബാങ്ക് അക്കൌണ്ടുമായി കണക്റ്റ് ചെയ്യാൻ സാധിക്കുന്നില്ല . ഒരു സർക്കാർ ആപ്പിൽ നിന്നു ഇത്തരമൊരു നീക്കം പ്രതീക്ഷിച്ചില്ല എന്നാണ് പരാതിക്കാർ പറയുന്നത് . പ്രമുഖ ഇ–പെയ്മെന്റ് ആപ്പുകളേക്കാൾ എത്രയോ പിന്നിലാണ് ഭീം ആപ്പെന്നും ആക്ഷേപമുണ്ട് . ഉപഭോക്താക്കൾ കൂടിയതോടെ ആപ്പ് വഴിയുള്ള ഇടപാടുകൾ മുടങ്ങുന്നത് പതിവായിട്ടുണ്ട് . പുറത്തിറങ്ങി മൂന്നു ദിവസത്തിനിടെ ഗൂഗിൾ പ്ലേ സ്റ്റോറിൽ ഭീം ഒന്നാം സ്ഥാനത്തു എത്തിയെങ്കിലും പരാതികൾക്ക് ഒരു കുറവുമില്ല .
entertainment,സിനിമാ മേഖലയിൽ നിന്ന് തന്നെ ഒഴിവാക്കാൻ ശ്രമിച്ചത് ശ്രമിച്ചത് ദിലീപല്ലെന്ന് നടി ഭാമ . അടുത്തിടെ പുറത്തുവരുന്ന ചില മാധ്യമ വാർത്തകളുമായി തനിക്ക് യാതൊരു ബന്ധവുമില്ലെന്നും ഭാമ പറഞ്ഞു . ഔദ്യോഗിക ഫേസ്ബുക്ക് പേജിലൂടെയാണ് ഭാമ വിശദീകരണവുമായി എത്തിയത് . നേരത്തെ ഒരു വാരികയ്ക്ക് നൽകിയ അഭിമുഖത്തിൽ തന്നെ സിനിമയിൽ നിന്ന് ഒഴിവാക്കാൻ ചിലർ ശ്രമിക്കുന്നതായി ഭാമ പറഞ്ഞിരുന്നു . അയാൾ എല്ലാവരും അറിയുന്ന ആളാണെന്നും താൻ ഏറെ ബഹുമാനിക്കുന്ന വ്യക്തിയായിരുന്നെന്നും ഭാമ വെളിപ്പെടുത്തിയിരുന്നു . എന്നാൽ ഭാമയുടെ സിനിമാജീവിതം നശിപ്പിക്കാൻ ശ്രമിച്ചതിന് പിന്നിൽ പ്രവർത്തിച്ചത് നടൻ ദിലീപ് ആണെന്ന തരത്തിൽ ചില മാധ്യമങ്ങളിലും സാമൂഹ്യമാധ്യമങ്ങളിലും വാർത്തകൾ പ്രചരിച്ചിരുന്നു . ഇതിനു പിന്നാലെയാണ് വിശദീകരണവുമായി ഭാമ രംഗത്തെത്തിയത് . തന്റെ അഭിമുഖത്തിലെ ചില വാക്കുകൾ വളച്ചൊടിച്ച് വാർത്തകളാക്കരുതെന്ന അപേക്ഷയോടെയാണ് ഭാമയുടെ കുറിപ്പ് അവസാനിക്കുന്നത് . ഫേസ്ബുക്ക് കുറിപ്പിന്റെ പൂർണരൂപം
business,"1 , തിരക്കേറിയ എടിഎമ്മിൽ മാത്രം പോകുക - ആളൊഴിഞ്ഞ ഭാഗത്തുള്ള എടിഎമ്മുകളിൽ പോകരുത് . എപ്പോഴും നല്ല തിരക്കുള്ള എടിഎമ്മിൽ മാത്രം പോകുക . 2 , പകൽ തിരക്കേറിയ സമയത്ത് വേണം എടിഎമ്മിൽ പോകാൻ രാത്രിയിലും പുലർച്ചെയും എടിഎമ്മിൽ പോകരുത് . പകൽ തിരക്കേറിയ സമയത്തുവേണം എടിഎമ്മിൽ പോകാൻ . രാത്രിയിൽ പണത്തിന് അത്യാവശ്യമാണെങ്കിൽ ഏറ്റവും അടുത്ത ബന്ധുക്കൾക്കൊപ്പം വേണം എടിഎമ്മിൽ പോകാൻ . 3 , എടിഎം നന്നായി നിരീക്ഷിക്കണം - എടിഎമ്മിനുള്ളിൽ ചാരക്യാമറകൾ സ്ഥാപിച്ചാണ് അടുത്തിടെ കേരളത്തിൽ ഉൾപ്പടെ തട്ടിപ്പ് നടത്തിയത് . അതുകൊണ്ടുതന്നെ എടിഎമ്മിൽ എത്തുമ്പോൾ , അസ്വാഭാവികമായി എന്തെങ്കിലും മെഷീന് ചുറ്റുമുണ്ടോയെന്ന് നിരീക്ഷിക്കണം . എന്തെങ്കിലും അസ്വാഭാവികത കണ്ടാൽ പണമെടുക്കാതെ മടങ്ങണം . 4 , അപരിചിതരെ ശ്രദ്ധിക്കുക - എടിഎമ്മിന് പുറത്ത് അപരിചിതരായിട്ടുള്ള ആളുകൾ ഏറെനേരമായി ചുറ്റിക്കറങ്ങുന്നുണ്ടെങ്കിൽ ശ്രദ്ധിക്കണം . സംശയാസ്പദമായി തോന്നുവെങ്കിൽ ബാങ്ക് അധികൃതരെയും പൊലീസിനെയും വിവരം അറിയിക്കണം . 5 , പാതിവഴിയിൽ കാർഡ് പിൻവലിക്കരുത് - ഇടപാട് നടക്കാതിരിക്കുകയോ , പണം ലഭിക്കാതിരിക്കുകയോ ചെയ്താൽ , കാർഡ് ഉടൻ പിൻവലിച്ച് മടങ്ങരുത് . ഇത് കള്ളൻമാർക്ക് അവസരമൊരുക്കും . ഇത്തരം അവസരങ്ങളിൽ സെക്യൂരിറ്റിയുടെ സഹായം തേടുക . ഇടപാട് ക്യാൻസർ ആക്കിയെന്ന് ഉറപ്പുവരുത്തിയശേഷം വേണം അവിടെനിന്ന് മടങ്ങാൻ . 6 , എന്ത് വില കൊടുത്തും പിൻ സംരക്ഷിക്കണം - എടിഎമ്മിന്റെ പിൻ നമ്പർ ഏറ്റവും രഹസ്യമായി സൂക്ഷിക്കേണ്ട ഒന്നാണ് . ഒരു കാരണവശാലും അത് നമ്മൾ ആഗ്രഹിക്കാത്ത ഒരാളുടെ കൈയിൽ എത്തരുത് . എടിഎമ്മിൽ പോകുമ്പോൾ , പിൻ പേപ്പറിൽ എഴുതി കൊണ്ടുപോകരുത് . പിൻ നമ്പർ മനസിൽ തന്നെ സൂക്ഷിക്കുക . ഓർത്തുവെയ്ക്കാൻ പറ്റിയ നമ്പർ വേണം പിൻ ആക്കുവാൻ . 7 , എടിഎമ്മിൽ എപ്പോഴും ശ്രദ്ധവേണം - ഇടപാട് നടത്താൻ എടിഎമ്മിൽ കയറുമ്പോൾ , ചുറ്റുപാടും ശ്രദ്ധ വേണം . കാർഡ് ഉപയോഗിച്ചുകൊണ്ടിരിക്കുമ്പോൾ മറ്റാരെങ്കിലും അവിടേക്കു വരുന്നുണ്ടോയെന്ന് ശ്രദ്ദിക്കണം . 8 , ഇടപാടിൽ പിശകുണ്ടോയെന്ന് ശ്രദ്ധിക്കുക - എടിഎമ്മിൽ കയറി ബാലൻസ് പരിശോധിക്കുമ്പോൾ , നിങ്ങൾ ഉദ്ദേശിക്കുന്ന പണം ഇല്ലെങ്കിൽ , ഉടൻ തന്നെ വിവരം ബാങ്കിൽ അറിയിക്കണം . കൂടാതെ രസീത് എടുത്തു സൂക്ഷിക്കുകയും വേണം . വ്യാജ ഇടപാട് നടന്നിട്ടുണ്ടോയെന്ന് അറിയാൻ , മിനി സ്റ്റേറ്റ്മെന്റ് എടുക്കുന്നതും നല്ലതാണ് . 9 , പണം എണ്ണിനോക്കണം - എടിഎം മെഷീൻ തരുന്ന പണം കൃത്യമായിരിക്കുമെന്ന ധാരണയൊന്നും വേണ്ട . ചിലപ്പോൾ കുറവുണ്ടാകാം , കൂടുതലാകാം . അതുകൊണ്ട് പണമെടുത്ത ശേഷം എണ്ണിനോക്കാൻ മറക്കരുത് ."
sports,കേരള ക്രിക്കറ്റ് അസോസിയേഷനിൽ നിന്ന് പുറത്താക്കപ്പെട്ടതിന് പിന്നാലെ വിശദീകരണവുമായി ടി സി മാത്യു . ജനുവരിയിൽ തന്നെ കെസിഎയിലെ പദവികൾ എല്ലാം ഒഴിഞ്ഞതാണെന്ന് മാത്യു പറഞ്ഞു . അഴിമതിയാരോപണങ്ങൾ ഉയർന്നതിനെ തുടർന്ന് മുഖം രക്ഷിക്കാനാണ് രാജിയെന്ന പ്രചാരണം തെറ്റാണെന്നും മാത്യു വിശദീകരിച്ചു . ലോധ കമ്മിറ്റി ശുപാർശകളെ തുടർന്ന് കഴിഞ്ഞ ജനുവരിയിൽ കേരള ക്രിക്കറ്റ് അസോസിയേഷൻ പ്രസിഡന്റ് സ്ഥാനം ഒഴിഞ്ഞതാണ് . ചുമതലയേൽക്കുകയോ യോഗങ്ങളിൽ പങ്കെടുക്കുയോ ചെയ്തിരുന്നില്ലെങ്കിലും സാങ്കേതിമായുണ്ടായിരുന്ന ഇടുക്കി ജില്ലാ സെക്രട്ടറി സ്ഥാനവും രാജിവച്ചതായ് ടി . സി മാത്യു പറഞ്ഞു . കെസിഎ തെരഞ്ഞെടുപ്പിൽ പിൻസീറ്റ് ഡ്രൈവിംഗ് നടത്തുന്നുവെന്ന ആക്ഷേപം ഒഴിവാക്കുകയായിരുന്നു ഇത് . തെരഞ്ഞെടുപ്പടുത്തിരിക്കുന്ന ഒരു ജില്ലാ അസോസിയേഷനിലെ സ്ഥാനമാനങ്ങൾ നഷ്ടപ്പെടുമെന്ന് ഭയക്കുന്ന ചിലരാണ് തനിക്കെതിരേ അഴിമതി ആരോപണങ്ങൾ ഉയർത്തുന്നത് . അവയിൽ കഴമ്പില്ലെന്ന് തെളിഞ്ഞിട്ടുളളതാണെന്നും ടിസി മാത്യു പറഞ്ഞു . മുപ്പതു വർഷമായുളള പ്രവർത്തനത്തിലൂടെ കേരള ക്രിക്കറ്റിന്ടെ വളർച്ചക്ക് ഒട്ടേറെ കാര്യങ്ങൾ ചെയ്യാൻ കഴിഞ്ഞു . നിലവാരമുളള സ്റ്റേഡിയമേ ഇല്ലാതിരുന്ന കെസിഎയെ 16 ഒന്നാംതരം സ്റ്റേഡിയങ്ങളുളള ഇന്ത്യയിലെ മുൻനിര അസോസിയേഷനായ് ഉയർത്തിയതിലടക്കം അഭിമാനത്തോടെയാണ് വിടവാങ്ങൽ . കേരള ക്രിക്കറ്റിനും ആരോപണങ്ങളുന്നയിച്ചവർക്കും നല്ലതുവരട്ടെയെന്നാശംസിച്ച ടിസി മാത്യു ആരോഗ്യ പ്രശ്നങ്ങുളളതിനാൽ ഇനിയങ്ങോട്ട് വിശ്രമ ജീവിതമായിരിക്കുമെന്നും പറഞ്ഞു .
entertainment,"സി . വി . സിനിയ ലാലേട്ടൻ നോ പറഞ്ഞിരുന്നെങ്കിൽ നീരാളി എന്ന സിനിമ ഒരു സ്വപ്നമായിരുന്നു . കഥയും കഥാപാത്രവുമെല്ലാം മോഹൻലാൽ എന്ന വലിയ നടനെ കണ്ടുകൊണ്ട് തന്നെയാണ് എഴുതിയിരുന്നത് . ഒരുപക്ഷേ മോഹൻലാൽ നോ പറഞ്ഞിരുന്നെങ്കിൽ ഈ സിനിമയുമായി ഞങ്ങൾ മുന്നോട്ട് പോകാൻ സാധ്യതയില്ലായിരുന്നു . എന്തുകൊണ്ടാണ് ഞാൻ ഇങ്ങനെ പറയുന്നതെന്ന് പ്രേക്ഷകർക്ക് സിനിമ കാണുമ്പോൾ തന്നെ മനസ്സിലാകും . തിരക്കഥ പൂർത്തിയായപ്പോൾ ലാൽസാറിനെ കഥ കേൾപ്പിച്ചു . അദ്ദേഹത്തിന് വളരെയധികം ഇഷ്ടമായി . അങ്ങനെ സണ്ണി ജോർജ് എന്ന കഥാപാത്രത്തെ അദ്ദേഹത്തെ ഏൽപ്പിക്കുകയായിരുന്നു . ഹോളിവുഡ് സ്റ്റൈലിൽ അഡ്വഞ്ചർ ത്രില്ലറായിട്ടാണ് ചിത്രം ഒരുക്കിയിരിക്കുന്നത് . ജൂൺ 14നാണ് റിലീസ് തീരുമാനിച്ചിരിക്കുന്നത് . മൂൺഷോട്ട് എന്റർടെയിൻമെന്റിന്റെ ബാനറിൽ സന്തോഷ് . ടി . കുരുവിളയാണ് ഈ ചിത്രം നിർമിക്കുന്നത് . തമിഴ് നടൻ നാസർ ഇതിൽ പ്രധാന കഥാപാത്രത്തെ അവതരിപ്പിക്കുന്നുണ്ട് . ദീലിഷ് പോത്തൻ വില്ലൻ റോളിൽ എത്തുന്ന സിനിമ കൂടിയാണിത് . പുലിമുരുകനെ വെല്ലുന്ന ഗ്രാഫിക്സ് മലയാളികൾ ഇതുവരെ കണ്ടിട്ടില്ലാത്ത തരത്തിലുള്ള സിനിമയായിരിക്കും നീരാളി . ഇത് മികച്ച ചിത്രം തന്നെയായിരിക്കുമെന്നാണ് എന്റെ വിശ്വാസം . ഹോളിവുഡ് ചിത്രങ്ങളുമായി സാമ്യമുള്ളതാണിത് . എടുത്തു പറയേണ്ടത് ഇതിൻറെ ഗ്രാഫിക്സ് വർക്കുകളാണ് . നിലവിൽ പുലി മുരുകനാണ് മലയാളത്തിൽ ഏറ്റവും കൂടുതൽ പണം മുടക്കി ഗ്രാഫിക്സ് ചെയ്ത ചിത്രം . ഇതിനെ വെല്ലുന്ന രീതിയിലാണ് നീരാളിയിൽ ഗ്രാഫിക്സ് ചെയ്തിരിക്കുന്നത് . ഇന്ത്യയിലെ മികച്ച ഗ്രാഫിക്സ് കമ്പനികളിലൊന്നായ ആഫ്റ്റർ ആണ് ഇതിന്റെ പിന്നിലുള്ളത് . ബാംഗ്ലൂരിൽ നിന്നും കോഴിക്കോടേക്കുള്ള യാത്രയ്ക്കിടെ ഉണ്ടാകുന്ന ചില സംഭവ വികാസങ്ങളാണ് ചിത്രം പറയുന്നത് . ചിത്രത്തിൽ രത്നങ്ങളെ കുറിച്ച് ഗവേഷണം നടത്തുന്ന ഒരാളായാണ് മോഹൻലാൽ . അത് അദ്ദേഹത്തിന്റെ ജോലി മാത്രമാണ് . നീരാളി എന്ന പേര് വന്ന വഴി നീരാളി എന്ന പേര് സിംബോളിക് ആണ് . നീരാളിപ്പിടുത്തം എന്നൊക്കെ പറയില്ലേ ? അങ്ങനെ ഒരു സംഭവം തന്നെയാണ് സിനിമ പറയുന്നത് . അതുകൊണ്ട് തന്നെയാണ് ഈയൊരു പേരിലേക്ക് എത്തിയത് . പക്ഷേ സിനിമയുമായി ഇത് വളരെ ബന്ധപ്പെട്ട് കിടുക്കുന്നുണ്ട് . അജോയ് വർമ മലയാളത്തിലേക്ക് ഞാനും അജോയ് വർമയും തമ്മിൽ ദീർഘകാലത്തെ സൌഹൃദമുണ്ട് . ഞങ്ങൾക്കിടയിൽ സിനിമയെന്നത് വലിയ സ്വപ്നമായിരുന്നു . അതും മോഹൻലാൽ എന്ന നടനെ വച്ചുകൊണ്ടു തന്നെ ഒരു സിനിമ . അതൊരു സ്വപ്നം തന്നെയായിരുന്നു . അത് ഇത്രപെട്ടന്ന് സംഭവിക്കുമെന്ന് കരുതിയിരുന്നില്ല . കാരണം അദ്ദേഹത്തിന്റെ ഇപ്പോഴത്തെ ഒരു ഗ്രാഫ് നോക്കിയാൽ അത് മുകളിലേക്കാണ് പോകുന്നത് എന്ന് നമുക്ക് അറിയാം . അതുകൊണ്ട് തന്നെ ഇത്ര പെട്ടെന്ന് ഡേറ്റ് കിട്ടുമെന്ന് കരുതിയില്ല . അജോയിയുടെ മൂന്നാമത്തെ സിനിമയാണിത് . എന്റെ ആദ്യ സിനിമയും . അജോയിക്ക് മലയാളത്തിൽ എഴുതാനും വായിക്കാനുമൊന്നുമറിയില്ല . അദ്ദേഹം ജനിച്ചതും വളർന്നതുമെല്ലാം മുംബൈയിലാണ് . അതുകൊണ്ട് തന്നെ തിരക്കഥ വിവർത്തനം ചെയ്ത് നൽകുകയായിരുന്നു . തിരക്കഥ എഴുതുമ്പോൾ ബുദ്ധിമുട്ടൊന്നും തോന്നിയിട്ടില്ല . ഏഴുമാസം കൊണ്ടാണ് തിരക്കഥ പൂർത്തിയാക്കിയത് . അജോയിയുടെ വലിയ സപ്പോർട്ട് ഉണ്ടായിരുന്നു . അദ്ദേഹം ഒരു മികച്ച എഡിറ്ററായത് കൊണ്ട് തന്നെ എന്താണ് നമുക്ക് ആവശ്യമെന്ന് അദ്ദേഹത്തിന് അറിയാമായിരുന്നു . അങ്ങനെ ഒരു ചർച്ച ഞങ്ങൾക്കിടയിൽ എപ്പോഴും ഉണ്ടായിരുന്നു . അതുകൊണ്ട് തന്നെയാണ് എനിക്ക് തിരക്കഥ ഇത്ര വേഗത്തിൽ പൂർത്തിയാക്കാൻ സാധിച്ചതും . പത്ര പ്രവർത്തനത്തിൽ നിന്ന് സിനിമയിലേക്ക് ഞാൻ ഒരു മാധ്യമ പ്രവർത്തകനായിരുന്നു . അതുകൊണ്ട് തന്നെ സിനിമാ മേഖലയിലുള്ളവരുമായി ഒത്തിരി ആളുകളുമായി സൌഹൃദമുക്കാൻ സാധിച്ചിരുന്നു . ആ പരിചയം തന്നെയാണ് എനിക്ക് സഹായകരമായതും . സിനിമ എന്നും എന്റെ സ്വപ്നമാണ് . സംവിധായകരായ ജോഷി സാർ , രാജീവ് അഞ്ചൽ എന്നിവരൊടൊക്കെ ഇടയ്ക്ക് സിനിമയെ കുറിച്ച് പറയുമായിരുന്നു . അതിന് വേണ്ടി ആദ്യത്തെ ഒരു സപ്പോർട്ട് തരുന്നത് രാജീവ് അഞ്ചലാണ് . അവർ രണ്ടുപേരും പരിചയ സമ്പത്തുള്ളവർ ആയതുകൊണ്ട് തന്നെ അവരുടെ നിർദേശങ്ങൾ എനിക്ക് വിലപ്പെട്ടതായിരുന്നു . ഹിന്ദിയിൽ ഒരു സിനിമ ചെയ്യണമെന്നായിരുന്നു എന്റെ ആഗ്രഹം . രാജീവ് അഞ്ചൽ വഴിയാണ് ഞാൻ അജോയിയെ പരിചയപ്പെടുന്നത് . ആ സൌഹൃദമാണ് ഇന്ന് നീരാളിയിൽ എത്തി നിൽക്കുന്നത് . ഇനിയും തികച്ചും വ്യത്യസ്തമായിട്ടുള്ള സിനിമകൾ ചെയ്യണമെന്നാണ് എന്റെ ആഗ്രഹം . വർഷങ്ങൾക്ക് ശേഷം മോഹൻലാലും നാദിയാ മൊയ്തുവും നാദിയ മൊയ്തുവും മോഹൻലാലും വർഷങ്ങൾക്ക് ശേഷമാണ് ഒന്നിക്കുന്നതെന്ന പ്രത്യേക ഈ ചിത്രത്തിനുണ്ട് . നാദിയ എന്റെ കഥാപാത്രത്തിന് വളരെ യോജിച്ചതാണ് . അതുകൊണ്ട് തന്നെയാണ് അവരെ തന്നെ ആ കഥാപാത്രത്തിനായി തിരഞ്ഞെടുത്തത് . മോളിക്കുട്ടിയെന്നാണ് കഥാപാത്രത്തിന്റെ പേര് . ഈ ചിത്രത്തിന് വേണ്ടി എന്നും കണ്ട് ശീലിച്ച ഒരാളാവരുത് എന്ന് നിർബന്ധമുണ്ടായിരുന്നു . അങ്ങനെ നോക്കിയപ്പോൾ നാദിയ തന്നെയാണ് നല്ലതെന്ന് തോന്നി . നാദിയയാണ് നായികയായിട്ട് വരുന്നതെന്നറിഞ്ഞപ്പോൾ മോഹൻലാൽ സാറിനും സന്തോഷമായിരുന്നു . ഇരുവരും തമ്മിൽ ആശയവിനിമയം ഉണ്ടായിരുന്നുവെങ്കിലും സിനിമ ചെയ്യുന്നത് വർഷങ്ങൾക്ക് ശേഷമാണ് . അത് നല്ലരീതിൽ തന്നെ ചെയ്തിട്ടുണ്ടെന്നാണ് എന്റെ വിശ്വാസം . ബാംഗ്ലൂർ , ബോംബെ , മംഗോളിയ , വയനാട് എന്നിവിടങ്ങളിലായിരുന്നു പ്രധാന ചിത്രീകരണം . മോഹൻലാൽ എന്ന നടനെ മാത്രം സ്വപ്നം കണ്ടുകൊണ്ടെഴുതിയ തിരക്കഥയാണിത് . മലയാളികൾ ഇന്നുവരെ കാണാത്ത തരത്തിലുള്ള ചിത്രം . ആ സ്വപ്നസാക്ഷാത്ക്കാരത്തിനായുള്ള കാത്തിരിപ്പിലാണ് ഞാനും ."
sports,"സച്ചിൻ നാളെ തിരുവനന്തപുരത്ത് . ഐഎസ്എല്ലിലെ കേരള ബ്ലാസ്റ്റേഴ്സ് ടീമിന്റെ പുതിയ നിക്ഷേപ പങ്കാളികളെ സച്ചിൻ പ്രഖ്യാപിക്കുമെന്നാണ് സൂചന . കഴിഞ്ഞ സീസണിലെ നിരാശ ബ്ലാസ്റ്റേഴ്സ് ആരാധകർക്ക് മറക്കാം . സാമ്പത്തിക ഭദ്രതയുള്ള നിക്ഷേപ പങ്കാളികളുമായി കൈ കോർത്ത് , കേരളത്തിന്റെ കൊമ്പന്മാർക്ക് പുതിയ തലയെടുപ്പ് നൽകാനൊരുങ്ങുകയാണ് മാസ്റ്റർ ബ്ലാസ്റ്റർ . നാളെ തിരുവനന്തപുരത്തെത്തുന്ന സച്ചിൻ ടെൻഡുൽക്കർ ഉച്ചക്ക് 12 മണിക്ക് നിർണായകമായ പ്രഖ്യാപനം നടത്തുമെന്ന് ബ്ലാസ്റ്റേഴ്സ് മാനേജ്മെൻറ് അറിയിച്ചു . തെലുങ്ക് സിനിമയിലെ സൂപ്പർ താരങ്ങളായ ചിരഞ്ജീവി , നാഗാർജുന പ്രമുഖ നിർമ്മാതാവ് അല്ലു അരവിന്ദ് എന്നിവർക്കും ബ്ലാസ്റ്റേഴ്സിൽ ഓഹരികളുണ്ടാകുമെന്നാണ് സൂചന . പുതിയ നിക്ഷേപകരുമായി ഇന്ന് തിരുപ്പതിയിൽ കൂടിക്കാഴ്ച നടത്തിയ സച്ചിൻ നാളെ തിരുവനന്തപുരത്ത് മുഖ്യമന്ത്രി പിണറായി വിജയനുമായും ചർച്ച നടത്തിയേക്കും . നിലവിൽ ഹൈദരാബാദ് ആസ്ഥാനമായ പ്രസാദ് ഗ്രൂപ്പിന് 80ഉം സച്ചിന് 20 ഉം ശതമാനം ഓഹരികളാണ് കൈവശമുള്ളത് . വാർത്താസമ്മേളനത്തിന് ശേഷം . സച്ചിൻ മുംബൈക്ക് മടങ്ങുമെന്നാണ് സൂചന . ഐഎസ്എല്ലിന്റെ ആദ്യസീസണിൽ തന്നെ ഫൈനലിലെത്തിയ ബ്ലാസ്റ്റേഴ്സ് കഴിഞ്ഞ വർഷം ഏറ്റവും അവസാന സ്ഥാനത്തേക്ക് പിന്തള്ളപ്പെട്ടിരുന്നു"
sports,"ഐഎസ്എല്ലിലേക്ക് പുതിയ ടീമുകളെ പ്രഖ്യാപിച്ചപ്പോൾ കേരള ബ്ലാസ്റ്റേർസിന് ആശങ്ക . ബാസ്റ്റർസിൻറെ സൂപ്പർ താരങ്ങളെ മറ്റ് ടീമുകൾ റാഞ്ചുമോയെന്നതാണ് ബ്ലാസ്റ്റേഴ്സ് ആരാധകരെ ആശങ്കപ്പെടുത്തുന്ന ഘടകം . ബംഗളൂരു ടീമിന്റെ വരവ് ഈ താരങ്ങളെ കൂടി ബ്ലാസ്റ്റേഴ്സിന് നഷ്ടപ്പെടുന്നതിന് ഇടയാക്കുമോയെന്നാണ് ആരാധകർ ആശങ്കപ്പെടുന്നത് . ഐഎസ്എല്ലിലെ മുഴുവൻ ടീമുകളിലേയും കളിക്കാരെ ഡ്രാഫ്റ്റ് സംവിധാനത്തിലൂടെ വീണ്ടും ലേലം നടത്താനാണ് അധികൃതർ തീരുമാനിച്ചിരിക്കുന്നത് . ഒരോ ടീമിനും തങ്ങളുടെ പഴയ രണ്ടു താരങ്ങളെ മാത്രം നിലനിർത്താനായേക്കാം . ബാക്കിയുള്ള കളിക്കാരെ ഡ്രാഫ്റ്റിനായി വിട്ടുകൊടുക്കേണ്ടി വരും . അങ്ങനെയായാലും കേരള ബ്ലാസ്റ്റേഴ്സിനു ഈ മൂന്നു താരങ്ങളേയും നിലനിർത്താൻ കഴിയില്ല . കാരണം സികെ വിനീതും റിനോ ആൻറോയും ബംഗളൂരു എഫ്സിയുമായാണ് കരാർ . ജിങ്കനുമായുളള ബ്ലാസ്റ്റേഴ്സിൻറെ കരാർ ഈ വർഷത്തോടെ അവസാനിക്കുകയും ചെയ്തു . ഇതോടെയാണ് ആരോൺ ഹ്യൂസിനെ പോലുളള വിദേശ താരങ്ങൾക്ക് പുറമെ ഇന്ത്യൻ സൂപ്പർ താരങ്ങളേയും ബ്ലാസ്റ്റേഴ്സിന് നഷ്ടപ്പെടുന്ന നില വരുന്നത് . ഇന്ത്യൻ സൂപ്പർ ലീഗിൽ കഴിഞ്ഞ ദിവസമാണ് പുതുതായി രണ്ട് ടീമുകളെ കൂടി പ്രഖ്യാപിച്ചത് . ഐ ലീഗ് ക്ലബ്ബായ ബംഗളൂരു എഫ്സിയുടെ ഉടമകളായ ജിൻഡാൽ സൌത്ത് വെസ്റ്റിന്റെ ( ജെഎസ്ഡബ്ള്യു ) ടീമും , ടാറ്റാ സ്റ്റീലിന്റെ ജംഷഡ്പുർ ആസ്ഥാനമായുള്ള ടീമുമാണ് ഐഎസ്എൽ നാലാം സീസണിൽ പുതിയതായി ചേരുക . ഇതോടെ ഐഎസ്എൽ കളിക്കുന്ന ടീമുകളുടെ എണ്ണം പത്താകും . ഐഎസ്എല്ലിൻറെ ഔദ്യോഗിക ട്വിറ്ററിലൂടെയാണ് പുതിയ ടീമുകളെ ഐഎസ്എൽ പ്രഖ്യാപിച്ചത് . അത്ലറ്റിക്കോ ഡി കൊൽക്കത്ത , ചെന്നൈയിൻ എഫ്സി , ഡൽഹി ഡൈനാമോസ് എഫ്സി , എഫ്സ ഗോവ , എഫ്സി പുണെ സിറ്റി , കേരളാ ബ്ലാസ്റ്റേഴ്സ് എഫ്സി , നോർത്ത് ഈസ്റ്റ് യുണൈറ്റഡ് എഫ്സി , മുംബൈ സിറ്റി എഫ്സി എന്നിവയാണ് നിലവിൽ ഐഎസ്എലിന്റെ ഭാഗമായിട്ടുള്ള ടീമുകൾ . നാലാം സീസൺ മുതൽ മൂന്നു ടീമുകൾ കൂടി ഐഎസ്എല്ലിന്റെ ഭാഗമാകുമെന്നാണു സംഘാടകർ ഏതാനും ആഴ്ചകൾക്കു മുൻപ് പ്രഖ്യാപിച്ചത് . അണ്ടർ 17 ലോകകപ്പിന് ശേഷമാണ് ഇത്തവണ ഐഎസ്എൽ നടക്കുക ."
technology,"അടുത്തവർഷത്തെ ലോകത്തിൻറെ കാലവസ്ഥയിൽ വലിയ വ്യതിയാനം ഉണ്ടാക്കി എൽ നിനോ പ്രതിഭാസം വീണ്ടും എത്തുമെന്ന് റിപ്പോർട്ട് . ഐക്യരാഷ്ട്രസഭയുടെ കാലാവസ്ഥ ഏജൻസിയാണ് ഇത് സംബന്ധിച്ച് മുന്നറിയിപ്പ് നൽകുന്നത് . 2019 ഫെബ്രുവരി മാസം മുതൽ ഈ പ്രതിഭാസം ആരംഭിക്കുമെന്നും . ഇത് ലോകത്തിൻറെ ചിലഭാഗങ്ങളിൽ പേമാരിക്കും പ്രളയത്തിനും കാരണമാകുമെന്നും , ചില സ്ഥലങ്ങളിൽ കടുത്ത വരൾച്ചയുണ്ടാക്കുമെന്നുമാണ് റിപ്പോർട്ട് പറയുന്നത് . പസഫിക്ക് സമുദ്രത്തിലുണ്ടാകുന്ന താപവ്യതിയാനങ്ങളെയാണ് എൽ നിനോ എന്ന് പറയാറ് വർഷങ്ങൾക്കിടയിലാണ് ഈ കാലാവസ്ഥ പ്രതിഭാസം സംഭവിക്കാറ് . ഇതിന് മുൻപ് 2015 - 2016 കാലത്ത് എൽ നിനോ അനുഭവപ്പെട്ടിരുന്നു . ഇന്ത്യയിൽ ഏറ്റവും കുറവ് മൺസൂൺ രേഖപ്പെടുത്തിയ വർഷങ്ങളിൽ ഒന്നായിരുന്നു ഇത് . അതേ സമയം ഗൾഫ് മേഖല പോലുള്ള വരണ്ടുണങ്ങിയ പ്രദേശങ്ങളിൽ കനത്ത മഴയും ഈ പ്രതിഭാസം സൃഷ്ചിച്ചിരുന്നു . കാർബൺ വാതകങ്ങളുടെ ബഹിർഗമനം കുറയാത്തതു മൂലം ഭൂമിയുടെ ശരാശരി താപനില സ്വാഭാവികമായി തന്നെ വർധിക്കുന്നത് തുടരുകയാണ് . ഈ സഹചര്യത്തിൽ എൽ നിനോ വർഷങ്ങൾ എത്തുന്നത് ഈ താപനില വർധനവിന് കൂടുതൽ ഊർജ്ജം നൽകും . മനുഷ്യരുടെ ഇടപെടൽ മൂലമുണ്ടായ കാലാവസ്ഥാ വർധനവാണ് എൽ നിനോ പ്രതിഭാസം വർധിക്കുന്നതിനു കാരണമായതെന്നാണ് പൊതുവിൽ ശാസ്ത്രലോകം വിലയിരുത്തുന്നത് . 2019 ലെ എൽ നിനോ മുൻപ് ഉണ്ടായതിനേക്കാൾ രൂക്ഷമായിരിക്കും എന്ന ഗവേഷകർ പറയുന്നില്ല . എങ്കിലും ഇന്ത്യയിലെ മൺസൂണിന് 20 മുതൽ 80 ശതമാനം വരെ മഴക്കുറവ് ഇന്ത്യയിൽ പല സ്ഥലങ്ങളിലും അനുഭവപ്പെട്ടേക്കാം . ഉത്തരേന്ത്യയിൽ കടുത്ത ചൂടു കാറ്റിനും ഇന്ത്യയുടെ പല ഭാഗങ്ങളിലും കൊടും വരൾച്ചയ്ക്കും എൽ നിനോ കാരണമായേക്കാം എന്നുമാണ് മുന്നറിയിപ്പ് . അതേ സമയം അമേരിക്കൻ ഭൂഖണ്ഡത്തിൽ ഇതിന് നേർ വിപരീതമായ പ്രശ്നമാണ് എൽനിനോ ഉണ്ടാക്കുന്നത് . വടക്കേ അമേരിക്കയുടെ തെക്കൻ ഭാഗങ്ങളിലും കനത്ത മഴയാണ് എൽ നിനോ സൃഷ്ടിക്കുക . വെള്ളപ്പൊക്കം മൂലമുള്ള നാശ്നഷ്ടങ്ങളാണ് ഈ മേഖലയിലുണ്ടാകുക . വടക്കേ അമേരിക്കയിൽ ശക്തമായ കാറ്റിനും എൽ നിനോ കാരണമാകാറുണ്ട് . യൂറോപ്പിൽ കനത്ത ചൂടിനും എൽനിനോ കാരണമാകാറുണ്ട് ."
sports,"ഇന്ത്യൻ ജനതയെയും രാജ്യത്തെയാകെയും അപമാനിച്ച് അമേരിക്കൻ ബാസ്കറ്റ് ബോൾ താരം കെവിൻ ഡുറന്റ് . ഒരു അഭിമുഖത്തിലാണ് അടുത്തിടെ ഇന്ത്യയിൽ നടത്തിയ സന്ദർശനത്തെക്കുറിച്ച് ഡുറന്റ് വിവാദ പരാമർശങ്ങൾ നടത്തിയത് . ഇന്ത്യയിലേക്കുള്ള സന്ദർശനം തികച്ചും വ്യത്യസ്തമായ അനുഭവമായിരുന്നു എന്ന് പറഞ്ഞ ഡുറന്റ് അനുഭവത്തിന്റെയും അറിവിന്റെയും കാര്യത്തിൽ ഇന്ത്യ 20 വർഷം പിന്നിലാണെന്നും പരിഹസിച്ചു . ഒരു പ്രതീക്ഷയുമില്ലാതെയാണ് ഇന്ത്യയിലേക്ക് പോയത് . ഇന്ത്യ എങ്ങനെയായിരിക്കും എന്നതിനെക്കുറിച്ച് എനിക്ക് യാതൊരു മുൻധാരണയുമില്ലായിരുന്നു . അവിടെയെത്തിയപ്പോഴാണ് അവരുടെ സംസ്കാരത്തെക്കുറിച്ചും എത്ര മോശപ്പെട്ട രീതിയിലാണ് അവർ ജീവിക്കുന്നത് എന്നതിനെക്കുറിച്ചുമെല്ലാം തിരിച്ചറിയാനായത് . അറിവിന്റെയും അനുഭവത്തിന്റെയും കാര്യത്തിൽ രണ്ട് ദശകമെങ്കിലും പിന്നിലാണ് ആ രാജ്യം . അവിടുത്തെ തെരുവുകളിൽ എപ്പോഴും പശുക്കൾ അലഞ്ഞുതിരിയുന്നത് കാണാം . കുരങ്ങൻമാർ എല്ലായിടത്തും ഓടിനടക്കുന്നുണ്ടാകും . പാതയോരത്ത് നൂറുകണക്കിനാളുകൾ എപ്പോഴും തിങ്ങിനിറഞ്ഞുണ്ടാകും . ലക്ഷക്കണക്കിന് കാറുകൾ തലങ്ങും വിലങ്ങും പായുന്നുണ്ടാവും . ട്രാഫിക് ലംഘനങ്ങൾ ഉണ്ടാവുകയേ ഇല്ല . ബാസ്കറ്റ് ബോൾ എങ്ങനെയാണ് കളിക്കുകയെന്ന് അറിയാൻ താഴേക്കിടയിലുള്ള ജനങ്ങൾക്ക് ആഗ്രഹമുണ്ട് . ഇതൊക്കെയാണെങ്കിലും ലോകാത്ഭുതങ്ങളിലൊന്നായ താജ്മഹൽ തന്നെ അത്ഭുതപ്പെടുത്തിയെന്ന് ഡുറന്റ് പറഞ്ഞു . 500 വർഷം മുമ്പ് നിർമിച്ച താജ്മഹൽ മനോഹരമായി സംരക്ഷിച്ചിട്ടുണ്ട് . പക്ഷെ തെരവുകളിലേക്ക് പോയാൽ , തെരുവു നായകളും അലഞ്ഞുതിരിഞ്ഞു പശുക്കളും പാതി പൂർത്തിയായ വീടുകളിൽ താമസിക്കുന്ന ആളുകളും വാതിലും ജനാലകളുമില്ലാത്ത വീടുകളും എല്ലാമാണുള്ളതെന്നും ഡുറന്റ് പറഞ്ഞു . അമേരിക്കയിലെ ബാസ്കറ്റ് ബോൾ ലീഗായ എൻബിഎയിൽ ഏറ്റവുമധികം പ്രതിഫലം കൈപ്പറ്റുന്ന താരങ്ങളിലൊരാളാണ് ഡുറന്റ് ."
business,"നോട്ട് നിരോധനത്തിന് ശേഷം ഡൽഹിയിലെ ബാങ്കിൽ നിക്ഷേപിക്കപ്പെട്ട 15.39 കോടി രൂപ ബിനാമി സ്വത്തായി പ്രഖ്യാപിച്ചു . പണം അയച്ചയാളെയും സ്വീകരിച്ചയാളെയും കണ്ടെത്താൻ കഴിയാതിരുന്നതിനെ തുടർന്നാണ് ഡൽഹിയിലെ പ്രത്യേക കോടതിയുടെ നടപടി . കേന്ദ്ര സർക്കാർ അടുത്തിടെ പാസ്സാക്കിയ കള്ളപ്പണം തടയൽ നിയമപ്രകാരം സ്വീകരിക്കുന്ന ആദ്യ നടപടികളിലൊന്നാണിത് . നോട്ട് നിരോധനത്തിന് ശേഷം നടന്ന സംശയകരമായ ഇടപാടുകൾ ഇപ്പോഴും ആദായ നികുതി വകുപ്പ് പരിശോധിച്ചുകൊണ്ടിരിക്കുകയാണ് . ഇതിന്റെ ഭാഗമായി കൊട്ടക് മഹീന്ദ്ര ബാങ്കിന്റെ കെ . ജി മാർഗ്ഗ് ശാഖയിൽ നടത്തിയ പരിശോധനയിലാണ് പഴയ 500,1000 രൂപാ നോട്ടുകൾ ഉപയോഗിച്ച് നടത്തിയ 15,93,39,136 രൂപയുടെ ഇടപാടുകൾ ശ്രദ്ധയിൽ പെട്ടത് . മൂന്ന് കമ്പനികളുടെ പേരിലായിരുന്നു നിക്ഷേപം . ഇവ വ്യാജമാണെന്ന് പിന്നീട് കണ്ടെത്തി . പണം നിക്ഷേപിച്ച ശേഷം ഉടൻ തന്നെ ചില വ്യക്തികളുടെ പേരിൽ ഡിമാന്റ് ഡ്രാഫ്റ്റുകൾ ബാങ്കിൽ നിന്ന് വാങ്ങി . അജ്ഞാതരായ വ്യക്തികളുടെ പേരിൽ എടുത്ത ഡി . ഡികൾ പണം മറ്റെവിടേക്കോ മാറ്റാനുള്ള നടപടിയുടെ ഭാഗമായാണെന്ന സംശയത്തെ തുടർന്നാണ് ആദായ നികുതി വകുപ്പ് അധികൃതർ ഇവ മരവിപ്പിച്ചത് . തുടർന്ന് നിയമപ്രകാരം ഈ പണം ബിനാമി സ്വത്തായി പ്രഖ്യാപിക്കുകയായിരുന്നു ."
business,"കെ . എസ് . എഫ് . ഇയുടെ പ്രവാസി ചിട്ടിയിൽ നിക്ഷേപകർക്ക് ആശങ്ക വേണ്ടെന്ന് ധനമന്ത്രി തോമസ് ഐസക് . ചിട്ടിയിലൂടെ കിഫ്ബിയിൽ എത്തുന്ന പണം നിർദ്ദിഷ്ട പദ്ധതികൾക്ക് മാത്രമേ വിനിയോഗിക്കൂ എന്നും ഐസക് കൊച്ചിയിൽ പറഞ്ഞു . കെ . എസ് . എഫ് . ഇയുടെ സാധാരണ ചിട്ടികൾക്ക് ലഭിക്കുന്ന ആനുകൂല്യങ്ങളെല്ലാം പ്രവാസി ചിട്ടിയ്ക്കും ലഭിക്കും . ഓൺലൈനായി നടത്തുന്നതിനാൽ പ്രവാസികൾക്ക് ആശങ്കകളില്ലാതെ ലേലത്തിൽ പങ്കെടുക്കാം . ചിട്ടി തവണകൾ അടയ്ക്കുന്നതും ഓൺലൈനായി തന്നെയായിരിക്കും . ഇതിനായി സോഫ്റ്റ്വെയർ തയ്യാറാക്കുന്നത് അവസാന ഘട്ടത്തിലാണ് . ചിട്ടിയിലൂടെ കിഫ്ബിയിൽ എത്തുന്ന പണം മറ്റ് രീതിയിൽ വകമാറ്റില്ല . ഇത് ഉറപ്പാക്കുന്നതിനാണ് കിഫ്ബി ഉപദേശക സമിതി ചെയർമാനായി മുൻ സി . എ . ജി വിനോദ് റായിയെ നിയമിച്ചിരിക്കുന്നത് . മൂന്ന് വർഷത്തിനുള്ളിൽ പ്രവാസി ചിട്ടിയിൽ 10 ലക്ഷം ഇടപാടുകാരെ ചേർക്കാമെന്നാണ് പ്രതീക്ഷ . ഇതിലൂടെ സമാഹരിക്കുന്ന പണത്തിൽ നിന്ന് സംസ്ഥാനത്തിന്റെ അടിസ്ഥാന സൌകര്യ വികസനത്തിനായി 10,000 കോടി രൂപ കണ്ടെത്താനാകുമെന്നും ഐസക് പറഞ്ഞു . കെ . എസ് . എഫ് . ഇ ജീവനക്കാർക്ക് പ്രവാസി ചിട്ടിയെ കുറിച്ച് വിശദീകരിക്കാൻ കൊച്ചിയിൽ സംഘടിപ്പിച്ച സംഗമം ഉദ്ഘാടനം ചെയ്യുകയായിരുന്നു അദ്ദേഹം . കെ . എസ് . എസ് . എഫ് . ഇയെ രാജ്യത്തെ ഏറ്റവും വലിയ ബാങ്കിതര ധനകാര്യ സ്ഥാപനമാക്കി മാറ്റുമെന്നും ധനമന്ത്രി വ്യക്തമാക്കി ."
technology,"റിലയൻസ് ജിയോ അവതരിപ്പിച്ച ജിയോഫോണിലെ പ്രധാന പരിമിതികളിലൊന്ന് അതിൽ ജനപ്രിയ ആപ്പുകളായ ഫെയ്സ്ബുക്കും യൂട്യൂബും വാട്സ്ആപ്പും ഒന്നും ലഭിക്കുന്നില്ല എന്നതായിരുന്നു . കായ് ഓഎസിന് വേണ്ടിയുള്ള ഈ ആപ്പുകളുടെ പതിപ്പ് നിലവിലുണ്ടായിരുന്നില്ല എന്നതായിരുന്നു ഇതിന് കാരണം . എന്നാൽ പിന്നീട് വാട്സ്ആപ്പും ഫെയ്സ്ബുക്കും ഗൂഗിൾ മാപ്പും ജിയോഫോണിൽ സ്ഥാനം പിടിച്ചപ്പോഴും യുട്യൂബ് മാത്രം ലഭ്യമായിരുന്നില്ല . ഒടുവിൽ ഉപഭോക്താക്കളുടെ ഈ അവശ്യത്തിനും പരിഹാരം കണ്ടിരിക്കുകയാണ് ജിയോ . ഇനി മുതൽ ജിയോ ഫോണിലും യുട്യൂബ് ലഭ്യമാകും . ജിയോ സ്റ്റോറിൽ നിന്നും ഉപഭോക്താക്കൾക്ക് യുട്യൂബ് ഡൌൺലോഡ് ചെയ്യാവുന്നതാണ് . ശേഷം ആപ്ലിക്കേഷൻ ഇൻസ്റ്റാൾ ചെയ്താൽ യുട്യൂബ് വീഡിയോകൾ കാണം . എന്നാൽ പുതിയ കായ് ഓഎസ് പതിപ്പിലുള്ള ഫോണുകളിൽ മാത്രമേ യുട്യൂബ് ഇൻസ്റ്റാൾ ചെയ്യാൻ സാധിക്കുകയുള്ളൂ . നിങ്ങളുടെ ഫോണിൽ കായ് ഓഎസിന്റെ പുതിയ പതിപ്പ് അപ്പ്ഡേറ്റ് ചെയ്യാൻ സെറ്റിങ്സ് എടുത്ത ശേഷം ഡിവൈസ് ഓപ്ഷനിൽ ക്ലിക്ക് ചെയ്യുക . തുടർന്ന് സോഫ്റ്റ്വെയർ അപ്ഡേറ്റിൽ ക്ലിക്ക് ചെയ്താൽ കായ് ഓഎസിന്റെ പുതിയ പതിപ്പിലേക്ക് ഫോൺ മാറും . ആൺഡ്രോയിഡ് , ഐഒഎസ് പ്ലാറ്റ്ഫോമുകളിൽ ലഭ്യമാകുന്ന അതെ യുട്യൂബ് അനുഭവം തന്നെയാകും ജിയോ ഫോണിലും ലഭ്യമാകുക . എന്നാൽ ഇൻകോഗിനേറ്റോ മോഡും ഒഫ്ലൈൻ വീഡിയോകൾ കാണാനുള്ള സൌകര്യവും ഫോണിൽ ഉണ്ടാകില്ല . കഴിഞ്ഞ വർഷമാണ് ജിയോ ആദ്യ ഫോൺ പുറത്തിറക്കുന്നത് . 2018 ജൂലൈയിൽ ജിയോ ഫോണിന്റെ രണ്ടാം പതിപ്പും പുറത്തിറക്കിയിരുന്നു . രാജ്യത്താകമാനം 25 ദശലക്ഷം ജിയോ ഫോൺ ഉപഭോക്താക്കളുണ്ടെന്നാണ് കമ്പനിയുടെ അവകാശവാദം . പുതിയ ഫീച്ചറുകളും എത്തിയതോടെ ഉപഭോക്താക്കളുടെ എണ്ണത്തിൽ വൻ വർദ്ധനവാണ് കമ്പനി പ്രതീക്ഷിക്കുന്നത് ."
business,കഴിഞ്ഞ സാമ്പത്തിക വർഷം രാജ്യത്തേക്കുള്ള സ്വർണ ഇറക്കുമതിയിൽ എട്ടു ശതമാനത്തിന്റെ കുറവ് . 2015 - 2016 സാമ്പത്തിക വർഷം ആകെ 31.72 ബില്യൺ യുഎസ് ഡോളറിന്റെ സ്വർണമാണു രാജ്യത്തേക്ക് ഇറക്കുമതി ചെയ്തത് . മുൻ വർഷം ഇത് 34.38 ബില്യൺ ഡോളറായിരുന്നു . സ്വർണത്തിന്റെ വിലയിൽ ആഗോളതലത്തിൽ വലിയ ഇടിവുണ്ടായതും കറണ്ട് അക്കൌണ്ട് കമ്മി കുറച്ചു നിർത്താനുള്ള സർക്കാറിന്റെ നയങ്ങളുമാണു സ്വർണ ഇറക്കുമതി കുറയാൻ കാരണമായത് . ലോകത്തെ ഏറ്റവും വലിയ സ്വർണ ഇറക്കുമതി രാജ്യമാണ് ഇന്ത്യ . ജ്വല്ലറി വ്യവസായത്തിനുള്ള ആവശ്യത്തിലേക്കാണ് ഇറക്കുമതിചെയ്യുന്ന സ്വർണത്തിന്റെ മുഖ്യ പങ്കും പോകുന്നത് . സ്വർണ ഇറക്കുമതിക്കു നിയന്ത്രണങ്ങൾ കൊണ്ടുവന്ന സർക്കാർ തീരുമാനം കറണ്ട് അക്കൌണ്ട് കമ്മി കുറച്ചിട്ടുണ്ട് . 2015 - 2016 സാമ്പത്തിക വർഷത്തിന്റെ മൂന്നാം പാദത്തിൽ കറണ്ട് അക്കൌണ്ട് കമ്മി ജിഡിപിയുടെ 1.3 ശതമാനമായിരുന്നു . മുൻ വർഷം ഇതേകാലത്ത് 1.5 ശതമാനമായിരുന്നു ഇത് .
sports,ബോക്സിംഗ് ഇകിഹാസം മുഹമ്മദ് അലിക്ക് ലോകത്തിന്റെ ആദരാഞ്ജലി . ലോകത്തെ വിറപ്പിച്ച കായിക താരമാണ് അലിയെന്ന് ഒബാമ ട്വീറ്റ് ചെയ്തു . അലിയുടെ സംസ്കാരം വെള്ളിയാഴ്ച ജന്മനാടായ ലൂയിസ് വില്ലെയിലെ കെന്റക്കിൽ നടക്കും . ഇടിക്കൂട്ടിൽ എതിരാളികളെ അനായാസം ഇടിച്ചിട്ട മുഹമ്മദ് അലി പാർക്കിൻസൺസ് രോഗത്തോട് മല്ലിട്ടത് 32 വർഷം . പ്രതിരോധ ശേഷി പൂർണമായും നഷ്ടപ്പെട്ട് രക്തസമ്മർദ്ദം താഴ്ന്ന് ഒടുവിൽ അലി മരണത്തിന് മുന്നിൽ തലകുനിച്ചു . അലിയുടെ ജന്മദേശമായ ലൂയിസ് വില്ലെയിലെ കെന്റക്കിൽ രണ്ട് ദിവസം പൊതുദർശനം . വെള്ളിയാഴ്ച കേവ് ഹിൽ ശ്മശാനത്തിൽ മുസ്ലിം ആചാരപ്രകാരം മൃതദേഹം മറവ് ചെയ്യും . ലോകം മുഴുവനുമുള്ള അലി ആരാധകർക്കായി സംസ്കാരച്ചടങ്ങ് ഓൺലൈൻ വഴി തത്സമയം കാണാനുള്ള സൌകര്യം ഒരുക്കിയിട്ടുണ്ട് . അമേരിക്കയുടെ മുൻ പ്രസിഡന്റ് ബിൽ ക്ലിന്റൺ സംസ്കാരച്ചടങ്ങിൽ പങ്കെടുക്കും . 1942 ജനുവരി 17ന് അമേരിക്കയിലെ കെന്റുകിയിലുള്ള ലൂയി വില്ലയിൽ ജനിച്ച അദ്ദേഹം മൂന്നു തവണ ലോക ഹെവി വെയ്റ്റ് ചാമ്പ്യനായും ഒളിമ്പിക് ചാമ്പ്യനായും അദ്ദേഹം തെരഞ്ഞെടുക്കപ്പെട്ടിട്ടുണ്ട് . 1960ലെ റോം ഒളിമ്പിക്സിൽ 81 കിലോഗ്രാം ഹെവി വെയ്റ്റ് ബോക്സിങിൽ സ്വർണം നേടിയതോടെ ക്ലാഷ്യസ് ക്ലേ എന്ന മുഹമ്മദ് അലി ലോക പ്രശസ്തിയിലേക്കുയർന്നു . വെറും 19 വയസുമാത്രമായിരുന്നു അപ്പോൾ അദ്ദേഹത്തിന്റെ പ്രായം . അമേരിക്കയിലെ വർണവിവേചനത്തിനെതിരെ പ്രതിഷേധ സൂചകമായി ഇസ്ലാം മതം സ്വീകരിക്കുകയും 1964ൽ സ്വന്തം പേര് മുഹമ്മദ് അലി എന്ന് മാറ്റുകയും ചെയ്തു . 1964ൽ തന്നെ അദ്ദേഹം ലോക കിരീടം സ്വന്തമാക്കിയെങ്കിലും 1967ൽ വിയറ്റ്നാം യുദ്ധത്തിൽ പങ്കെടുക്കാൻ വിസമ്മതിച്ചതിന് അത് തിരിച്ചെടുത്തു . ഒരൊറ്റ വിയറ്റ്നാംകാരനും തന്നെ കറുത്തവനെന്ന് വിളിച്ച് അപമാനിച്ചിട്ടില്ലെന്ന് പ്രഖ്യാപിച്ച് അമേരിക്കയിലെ സാമൂഹ്യ വ്യവസ്ഥിതിയെ ചോദ്യം ചെയ്യുകയായിരുന്നു മുഹമ്മദ് അലി . മൂന്ന് വർഷത്തിന് ശേഷമാണ് അലി റിങ്ങിൽ മടങ്ങിയെത്തിയത് . 1974ൽ വീണ്ടും അലി ലോക ചാംപ്യനായി . 1978ൽ കിരീടം നഷ്ടമായെങ്കിലും ഏതാനും മാസങ്ങൾക്കുള്ളിൽ തിരിച്ചുപിടിച്ചു .
technology,"അന്യഗ്രഹജീവികളുണ്ടോ ? ശാസ്ത്രലോകത്ത് ഈ ചോദ്യം കേൾക്കാൻ തുടങ്ങിയിട്ട് വർഷങ്ങൾ കുറേയായി . ഇതേക്കുറിച്ച് സിനിമകളും പുസ്തകങ്ങളും കുറേയിറങ്ങി . വലിയ ചർച്ചകളും നടന്നു . കെട്ടിച്ചമച്ച പല കഥകളും അന്യഗ്രഹജീവികളെക്കുറിച്ച് പ്രചരിച്ചിരുന്നു . ഇപ്പോഴിതാ , ഇതേക്കുറിച്ചുള്ള വലിയ സത്യം വെളിപ്പെടുത്താൻ നാസ ഒരുങ്ങുകയാണ് . അന്യഗ്രഹജീവികൾ ഉണ്ടെന്ന സ്ഥിരീകരണം വെളിപ്പെടുത്താനാണ് നാസ തയ്യാറെടുക്കുന്നത് . ഇതിന്റെ കൂടുതൽ വിവരങ്ങൾ പുറത്തുവന്നിട്ടില്ല . ലോകവ്യാപകമായി പ്രവർത്തിക്കുന്ന ഹാക്കർമാരുടെ സംഘടനയായ അനോണിമസിനെ ഉദ്ദരിച്ചാണ് മാധ്യമങ്ങൾ ഇക്കാര്യം റിപ്പോർട്ട് ചെയ്യുന്നത് . അന്യഗ്രഹജീവികൾ വരുന്നുണ്ടെന്ന് നാസ വെളിപ്പെടുത്താൻപോകുന്നുവെന്നാണ് അനോണിമസ് വെബ്സൈറ്റിൽ പറയുന്നത് . ഔദ്യോഗികമല്ലാത്ത ഒരു യൂട്യൂബ് ചാനലിൽ പോസ്റ്റ് ചെയ്ത പന്ത്രണ്ടര മിനിട്ട് ദൈർഘ്യമുള്ള വീഡിയോയിൽ ഇതേക്കുറിച്ച് പറയുന്നുണ്ട് . എന്നാൽ ഇതേക്കുറിച്ച് ഔദ്യോഗികമായി പ്രതികരിക്കാൻ നാസ വൃത്തങ്ങൾ ഇതുവരെ തയ്യാറായിട്ടില്ല ."
business,റിസർവ് ബാങ്ക് പുതിയ വായ്പ നയം ഇന്ന് പ്രഖ്യാപിക്കും . പണപ്പെരുപ്പം പ്രതീക്ഷിച്ച തോതിൽ കുറയാത്തതിനാൽ പലിശ നിരക്കിൽ മാറ്റമുണ്ടാകാൻ ഇടയില്ലെന്നാണ് വിലയിരുത്തൽ . സാമ്പത്തിക വളർച്ചയെ ബാധിക്കുമെന്നതിനാൽ പലിശനിരക്ക് കൂട്ടാനിടയില്ലെന്നാണ് പ്രതീക്ഷ . നടപ്പ് സാമ്പത്തിക വർഷത്തെ രണ്ടാമത്തെ വായ്പ നയത്തിലും പണപ്പെരുപ്പമാണ് റിസർവ് ബാങ്കിനെ പ്രതിസന്ധിയിലാക്കുന്നത് . ഉപഭോക്തൃ പണപ്പെരുപ്പം ഏപ്രിലിൽ സുരക്ഷിത മേഖലയായ നാല് ശതമാനത്തിന് മുകളിലാണ് . തുടർച്ചയായ ഇന്ധനവിലക്കയറ്റം പണപ്പെരുപ്പം ഇനിയും ഉയർത്താൻ സാധ്യതയുള്ളതിനാൽ പലിശ നിരക്കിലെ ഇളവിന് ആർബിഐ തയ്യാറായേക്കില്ല . സാമ്പത്തിക വളർച്ച ദുർബലപ്പെടുത്തുമെന്നതിനാൽ പലിശ വർദ്ധിപ്പിക്കുന്നതിന് കേന്ദ്രസർക്കാരും എതിരാണ് . റിസർവ് ബാങ്ക് വാണിജ്യ ബാങ്കുകൾക്ക് നൽകുന്ന വായ്പയുടെ പലിശയായ റിപ്പോ നിരക്ക് നിലവിൽ ആറ് ശതമാനവും റിവേഴ്സ് റിപ്പോ 5.75 ശതമാനവുമാണ് . ബാങ്കുകളിലേക്കെത്തുന്ന നിക്ഷേപത്തിൽ കഴിഞ്ഞ മാസങ്ങളിൽ കാര്യമായ കുറവുണ്ടായിട്ടുണ്ട് . ഇത് നിമിത്തം എസ്ബിഐ അടക്കമുള്ള ബാങ്കുകൾ നിക്ഷേപ പലിശ നിരക്ക് ഉയർത്തുകയും ചെയ്തു . ഈ സാഹചര്യത്തിൽ വിപണിയിലേക്ക് പണമെത്തിക്കാൻ ആർബിഐ പലിശ നിരക്ക് ഉയർത്തുമെന്ന് ഒരു വിഭാഗം വിദഗ്ധർ കരുതുന്നുണ്ട് . ധനനയസമിതി യോഗത്തിന് ശേഷം ഉച്ചയ്ക്ക് 2.30ക്ക് ആർബിഐ ഗവർണർ ഊർജിത് പട്ടേലായിരിക്കും പണനയം പ്രഖ്യാപിക്കുക .
business,"നരേന്ദ്ര മോദി ഇന്ത്യയുടെ പ്രധാനമന്ത്രിയായതോടെ ലോക രാജ്യങ്ങൾക്കിടയിൽ ഇന്ത്യയുടെ സ്ഥാനം ഉയർന്നു എന്നാണല്ലോ പറയപ്പെടുന്നത് . എന്നാൽ മോദിയുടെ ഇന്ത്യയാണെങ്കിലും വിദേശ വിപണികളിൽ ഇന്ത്യൻ ബ്രാൻഡുകൾക്ക് വലിയ വിലയൊന്നും ഇല്ല . മേക്ക് ഇൻ ഇന്ത്യ എന്ന കാമ്പയിന് തുടക്കം കുറിച്ച് ലോകത്തെ നിക്ഷേപകരെ മുഴുവൻ നരേന്ദ്ര മോദി ഇന്ത്യയിലേക്ക് ക്ഷണിച്ചിട്ടുണ്ട് . എന്നാൽ വിദേശ കമ്പനികളുടെ ഉത്പന്നങ്ങൾ ഇന്ത്യയിൽ നിർമിച്ചാൽ ഇന്ത്യൻ ബ്രാൻഡുകൾക്ക് പുറം ലോകത്ത് വില ലഭിക്കുമോ . . . ഏറ്റവും ഒടുവിൽ പുറത്ത് വന്ന സർവ്വേ പ്രകാരം ഇന്ത്യൻ ബ്രാൻഡുകൾക്ക് ലോക വിപണിയിൽ 31 - ാം സ്ഥാനം മാത്രമാണുള്ളത് . ഒന്നാം സ്ഥാനം ആർക്കെന്ന ചോദ്യം സ്വാഭാവികമായി ഉയരും . അമേരിക്കയോ , ജപ്പാനോ , ചൈനയോ അല്ല ഒന്നാം സ്ഥാനത്തുള്ളത് . ജർമനിയാണ് . അൻഹോൾട്ട് ജിഎഫ്കെ സംഘടിപ്പിച്ച ദേശീയ വാർഷിക ബ്രാൻഡിങ് സർവ്വേയിലാണ് ഇക്കാര്യം വ്യക്തമാക്കിയിരിക്കുന്നത് . അമ്പത് രാഷ്ട്രങ്ങളുടെ പട്ടികയാണ് തയ്യാറാക്കിയിരിക്കുന്നത് . അതിൽ 31 - ാം സ്ഥാനത്തെത്തി എന്നതും ആഅഭിമാനിക്കാൻ വക നൽകുന്നുണ്ട് ! അമേരിക്കയെ പിന്തള്ളിയാണ് ജർമനി ഇത്തവണ ഒന്നാം സ്ഥാനത്തെത്തിയിരിക്കുന്നത് . പ്രധാനമായും ആറ് കാര്യങ്ങളെ അടിസ്ഥാനമാക്കിയാണ് റാങ്കിക് ഏർപ്പെടുത്തിയിരിക്കുന്നത് . രാജ്യത്തിലെ കയറ്റുമതി , ഭരണം , സംസ്കാരം , ജനങ്ങൾ , വിനോദ സഞ്ചാരം , കുടിയേറിപ്പാർക്കൽ / നിക്ഷേപം എന്നിവയെല്ലാം കൂടി പരിഗണിച്ചാണ് ബ്രാൻഡിങിലെ റാങ്ക് നിശ്ചയിക്കുന്നത് . കയറ്റുമതിയുടെ മാത്രം കാര്യമെടുത്താൽ ചൈന 12 - ാം സ്ഥാനത്താണ് . എന്നാൽ ഇന്ത്യ ഇക്കാര്യത്തിൽ 26 - ാം സ്ഥാനത്താണ് . ഭരണ നിർവ്വഹണത്തിന്റെ കാര്യത്തിൽ ഇന്ത്യയും ചൈനയും ഏറെ പിറകിലാണ് . ഇന്ത്യക്ക് 42 - ാം സ്ഥാനവും ചൈനക്ക് 46 - ാം സ്ഥാനവും . ബ്രിക്ക് രാജ്യങ്ങളിൽ ബ്രാൻഡിങിന്റെ കാര്യത്തിൽ ഏറ്റവും പിറകിൽ ഇന്ത്യയാണ് . ബ്രസീൽ 21 - ാം സ്ഥാനത്ത് നിൽക്കുമ്പോൾ 23 - ാം സ്ഥാനവുമായി ചൈന തൊട്ടപിറകിൽ ഉണ്ട് . റഷ്യ 25 - ാം സഥാനത്താണ് ."
business,"സിആർടി മോണിറ്ററോടുകൂടിയ വലിയ ടിവികളിൽ നിന്നും എൽസിഡി എൽഇഡികളിലേക്ക് മാറിയ ലോകത്തേക്ക് പുതിയ വിപ്ലവവുമായി എൽജി വരുന്നു . ചുരുട്ടി വയ്ക്കാവുന്ന , ഇരുപുറം കാണുന്ന നേർത്ത പ്ലാസ്റ്റക് ഷീറ്റുപോലുള്ള ഒഎൽഇഡി ടിവിയുമായാണ് എൽജിയെ വരവ് . വെറും ആറ് സെന്റീമീറ്റർ വ്യാസത്തിലേക്ക് ചുരുട്ടിക്കൂട്ടി കടലാസുപോലെ ടിവി കൊണ്ടു നടക്കാമെന്നതാകും ഇതിന്റെ ഏറ്റവും വലിയ പ്രത്യേകത . ദക്ഷിണകൊറിയൻ സാങ്കേതികവിദഗ്ദരുടെ മേൽനോട്ടത്തിലാണ് ടിവിയുടെ നിർമാണം . ഹൈഡെഫിനിഷൻ ( എച്ച്ഡി ) ക്ലാസിൽപെട്ട ഡിസ്പ്ലേ മിഴിവ് . 1200x810 റെസല്യൂഷൻ ഉയർന്ന നിലവാരത്തിലുള്ള ദൃശ്യ ഭംഗിയും നിറങ്ങളുടെ കൃത്യതയും ഉറപ്പ് നൽകുന്നു . 18 ഇഞ്ച് വലുപ്പമുള്ള ടിവയാണ് കമ്പനി ആദ്യം പുറത്തുവിടുന്നത് . 22 ഇഞ്ചും 32 ഇഞ്ചും ഉള്ള ടിവികൾ വിപണി വാഴുമ്പോൾ 18 ഇഞ്ച് ടിവിക്കുള്ള സാധ്യത എത്രത്തോളമുണ്ടാകുമെന്ന് കമ്പനിക്കറിയാം . അതുകൊണ്ടുതന്നെ 2017 ആകുമ്പോഴേക്കും 60 ഇഞ്ച് വരെയുള്ള ടിവികൾ ലഭ്യമായിത്തുടങ്ങുമെന്നാണ് കമ്പനി അറിയിക്കുന്നത് . ചെറിയ ടിവികൾ ഉപഭോക്തക്കളെ എത്രത്തോളം ആകർഷിക്കുന്നുണ്ടെന്ന് മനസിലാക്കി സാങ്കേതിക വിദ്യ വികസിപ്പിക്കാനാണ് കമ്പനിയുടെ തീരുമാനം . ടിവിയുടെ സുതാര്യതയാൽ മറുപുറം കാണുമെന്നതിനാൽ കമ്പ്യൂട്ടർ മോണിറ്ററുകളിലും മറ്റും ഈ സാങ്കേതിക വിദ്യ എത്രത്തോളം പ്രായോഗികമാണെന്ന് പറയാൻ സാധ്യമല്ല . അതേസമയം , റഫ്രിഡ്ജറേറ്റർ പോലുള്ള വീട്ടുപകരണങ്ങൾ ഇത്തരം സാങ്കേതിക പ്രയോജനകരമാകുമെന്നാണ് വിലയിരുത്തൽ ."
business,"പ്രധാനമന്ത്രി നരേന്ദ്ര മോദി ഒടുവിൽ ആരംഭിച്ച ഇ വാലറ്റ് ആപ്പ് ഭീം ഏഴു ഭാഷകളിൽ ലഭ്യം . നിലവിൽ ഹിന്ദി , ഇംഗ്ലീഷ് ഭാഷകളിൽ ലഭിക്കുന്നതിന് പുറമേയാണ് കൂടുതൽ ഭാഷകളിൽ ആപ്പ് ലഭ്യമാക്കുന്നതെന്നാണ് റിപ്പോർട്ട് . ഗുജറാത്തി , കന്നഡ , ഒഡിയ , തമി്ഴ് , ബംഗാളി , മലയാളം , തെലുഗു ഭാഷകളിൽ ആപ്പിന്റെ സേവനം ലഭിക്കുമെന്നും റിപ്പോർട്ട് വ്യക്തമാക്കുന്നു . ലൈവ് മിന്റ വെബ്ബ്സൈറ്റ് പ്രസിദ്ധീകരിച്ച റിപ്പോർട്ടിലാണ് ഇക്കാര്യങ്ങൾ വ്യക്തമാക്കുന്നത് . ഭീം ആപ്പ് ഉടൻ തന്നെ ഏഴ് പ്രാദേശിക ഭാഷകളിൽ ഉടൻ പ്രതീക്ഷിക്കാമെന്ന് റിവറി ലാങ്വേജ് ടെക്നോളജീസ് വൈസ് പ്രസിഡന്റ് വിജയാനന്ദ പ്രഭു വ്യക്തമാക്കി . വരുന്ന മൂന്ന് - നാല് മാസത്തിനിടെ പഞ്ചാബി , മറാത്തി , ആസാമീസ് എന്നീ ഭാഷകളും ആപ്പിൽ ലഭ്യമാവുമെന്നും അദ്ദേഹം വ്യക്തമാക്കുന്നു . ഭീം ആപ്പിൽ പ്രാദേശിക ഭാഷകൾ സജ്ജമാക്കുന്നതിന് വേണ്ടി പ്രവർത്തിയ്ക്കുന്ന കമ്പനിയാണ് റിവറി ടെക്നോളജീസ് . ഡിസംബർ 30ന് പുറത്തിറക്കി പത്ത് ദിവത്തിനുള്ളിൽ ഗൂഗിൾ പ്ലേസ്റ്റോറിൽ നിന്ന് 10 മില്യൺ പേർ ഡൌൺ ലോഡ് ചെയ്ത ആപ്പെന്ന പ്രത്യേകത ഭീമിനുണ്ട് . മൂന്ന് ദിവസത്തിനുള്ളിൽ ഇന്ത്യയിൽ ഏറ്റവും ജനപ്രീതിയുള്ള ആപ്പായി ഭീം മാറുകയും ചെയ്തു . ബാങ്കുകളിലും ധനകാര്യസ്ഥാപനങ്ങളിലും ഉപയോഗിക്കുന്ന യുപിഎ സംവിധാനത്തെ അടിസ്ഥാനമാക്കിയാണ് ഭീം ആപ്പ് പ്രവർത്തിയ്ക്കുന്നത് . മൊബൈൽ നമ്പറുമായി ബന്ധപ്പെടുത്തിയ ബാങ്ക് അക്കൌണ്ട് വഴി മൊബൈൽ ഫോണിന്റെ സഹായത്തോടെ പണം കൈമാറാൻ സഹായിക്കുന്നതാണ് ഭീമിന്റെ പ്രവർത്തന രീതി . അൺ സ്ട്രക്ചേഡ് സപ്ലിമെന്ററി സർവ്വീസ് ഡാറ്റ പ്ലാറ്റ്ഫോം വഴി അപ്ഗ്രേഡ് ചെയ്ത ഫീച്ചർ ഫോണുകളിലും ഭീം ആപ്പ് പ്രവർത്തിയ്ക്കും ."
business,കേരളത്തിന്റെ ഊട്ടി എന്നറിയപ്പെടുന്ന നെല്ലിയാമ്പതിയിലെ പ്രധാന ആകർഷണങ്ങളിലൊന്നാണ് സർക്കാർ വക ഓറഞ്ച് ആൻഡ് വെജിറ്റബിൾ ഫാം . പേര് ഓറഞ്ച് ഫാം എന്നാണെങ്കിലും ഓറഞ്ച് കൃഷി നാമമാത്രമായി ചുരുങ്ങിയിരിക്കുകയാണ് ഇവിടെ . ഹെക്ടർ കണക്കിന് ഭൂമി തരിശു കിടക്കുന്നു . ഈ ഭൂമി ഫലഭൂയിഷ്ടമാക്കാനും ഓറഞ്ച് ഫാമിനെ പുനരുജ്ജീവിപ്പിക്കാനും ഉള്ള പുതിയ പദ്ധതിക്കാണ് നെല്ലിയാമ്പതിയിൽ തുടക്കമായത് . 50 ലക്ഷം രൂപ മുടക്കിയാണ് പുതിയ ഓറഞ്ച് തൈകൾ വച്ചു പിടിപ്പിക്കുന്നത് . ഫാമിൽ ഓറഞ്ച് തൈ നട്ട് കൃഷി മന്ത്രി വി എസ് സുനിൽ കുമാർ പദ്ധതി ഉത്ഘാടനം ചെയ്തു . കാർഷികഭൂമി നികത്തുന്നതും ഇഷ്ടിക ചൂളകൾ പ്രവർത്തിക്കുന്നതും കർശനമായി നിരോധിക്കും . കാർഷിക വകുപ്പിന് കീഴിൽ തരിശുഭൂമി ഉണ്ടാവരുത് . സംസ്ഥാനത്തെ 64 ഫാമുകളും പുനരുജ്ജീവിപ്പിക്കുന്നതിന്റെ ആദ്യപടി എന്ന നിലയ്ക്കാണ് നെല്ലിയാമ്പതിയിൽ പദ്ധതി ഉദ്ഘാടനം ചെയ്തത് .
business,"ഭവന വായ്പകൾക്ക് പലിശ കുറച്ചതിന് പിന്നാലെ വമ്പൻ ഓഫറുകളുമായി ബാങ്കുകൾ ഉപഭോക്താക്കളെ ആകർഷിക്കുന്നു . പലിശയിളവിന് പുറമേ ഇ . എം . ഐക്ക് ക്യാഷ് ബാക്ക് ഓഫറും നൽകുന്നുണ്ട് . പ്രമുഖ സ്വകാര്യ ബാങ്കുകളായ ഐ . സി . ഐ . സി . ഐ , ആക്സിസ് ബാങ്കുകളാണ് ക്യാഷ് ബാക്ക് വാഗ്ദാനം ചെയ്യുന്നത് . 15 വർഷം മുതൽ 30 വർഷം വരെ കാലാവധിയുള്ള ഭവന വായ്പകൾക്ക് ഒരു ശതമാനം ക്യാഷ് ബാക്ക് ഓഫറാണ് ഐ . സി . ഐ . സി . ഐ ബാങ്ക് വാഗ്ദാനം ചെയ്യുന്നത് . ഇ . എം . ഐ അടയ്ക്കുന്നതിന്റ ഒരു ശതമാനം തുക തിരികെ കിട്ടും . ഇത് ഉപയോഗിച്ച് ഭവന വായ്പ തിരിച്ചടയ്ക്കുകയോ അല്ലെങ്കിൽ ബാങ്ക് അക്കൌണ്ടിലേക്ക് പണം മാറ്റുകയോ ചെയ്യാം . ലോണെടുത്ത് കഴിഞ്ഞ് ആദ്യത്തെ ഇ . എം . ഐ മുതൽ ക്യാഷ് ബാക്ക് ലഭിക്കും . എന്നാൽ 36 മാസം പൂർത്തിയാക്കുമ്പോഴേ ആദ്യം ഈ പണം ലഭിക്കുകയുള്ളൂ . പിന്നീട് എല്ലാ 12 മാസം കൂടുമ്പോഴും ക്യാഷ് ബാക്ക് ലഭിക്കും . പ്രവാസികൾക്കും ഈ ഓഫറോട് കൂടിയ ലോൺ ലഭിക്കും . മറ്റ് ബാങ്കുകളിലുള്ള ലോൺ ഐസിഐസിഐയിലേക്ക് മാറ്റുകയും ചെയ്യാം . 30 വർഷത്തെ കാലാവധിയിൽ എടുത്തിരിക്കുന്ന ലോണിന് ഇത്തരത്തിൽ തിരിച്ച് കിട്ടുന്ന പണം , ലോൺ തിരിച്ചടവിന് തന്നെ ഉപയോഗിച്ചാൽ മുതലിന്റെ 10 ശതമാനത്തോളം വരുമെന്നാണ് ബാങ്ക് എക്സിക്യൂട്ടീന് ഡയറക്ടർ അനൂപ് ബഗ്ജി പറഞ്ഞത് . സമാനമായ ഓഫറാണ് ആക്സിസ് ബാങ്കും അവതരിപ്പിച്ചിരിക്കുന്നത് . 20 വർഷം കാവാവധിയുള്ള ഭവന വായ്പകളുടെ നാല് മാസതവണകൾ ഒഴിവാക്കി നൽകുമെന്നാണ് ആക്സിസ് ബാങ്കിന്റെ വാഗ്ദാനം . 4 , 8 , 12 , 20 വർഷങ്ങളുടെ അവസാന മാസത്തിലെ ഇ . ഇം . ഐ ആയിരിക്കും ഒഴിവാക്കുക . 30 ലക്ഷം രൂപയിൽ താഴെയുള്ള വായ്പകൾക്ക് ഇത് ലഭ്യമാവും ."
sports,കത്തിലെ വിശദാംശങ്ങൾഃ ഇന്ത്യയ്ക്കായി ദീർഘകാലം ക്രിക്കറ്റ് കളിച്ചിട്ടുള്ള ഒരാളെന്ന നിലയിലും അവിടുത്തെ ജയപരാജയങ്ങൾ ഏറെക്കാലം ജീവിതത്തെ ചൂഴ്ന്നു നിന്നിട്ടുള്ളതിനാലും ഇന്ത്യൻ ക്രിക്കറ്റിന്റെ പ്രതിച്ഛായ എനിക്ക് ഏറെ പ്രധാനമാണ് . എങ്കിലും ഏറെ ആശങ്കയോടെ ( ആശങ്ക എന്ന വാക്കാണ് ഞാൻ ഉപയോഗിക്കുന്നത് ) ഒരു കാര്യം കുറിക്കട്ടെ . കഴിഞ്ഞ കുറച്ചുകാലമായി ഇന്ത്യൻ ക്രിക്കറ്റിന്റെ പോക്ക് പ്രതീക്ഷയ്ക്കൊത്ത രീതിയിലല്ല ഇന്ത്യൻ ക്രിക്കറ്റിന് സ്വന്തമായുള്ള വലിയ ആരാധക പിന്തുണ നഷ്ടമാകുമോയെന്ന ആശങ്കയും ഗാംഗുലി പങ്കുവയ്ക്കുന്നുണ്ട് . വളരെയേറെ വർഷത്തെ കഠിനാധ്വാനം കൊണ്ട് പ്രതിജ്ഞാബദ്ധരായ ഭരണകർത്താക്കളും പ്രതിഭാധനരായ ക്രിക്കറ്റ് താരങ്ങളും ചേർന്നാണ് ലക്ഷക്കണക്കിനു പേരെ ഇന്ത്യൻ ക്രിക്കറ്റിന്റെ ആരാധകരാക്കി മാറ്റിയതെന്ന് ഗാംഗുലി ചൂണ്ടിക്കാട്ടി . ഇപ്പോഴത്തെ രീതി തുടർന്നാൽ ഈ ജനപിന്തുണ നഷ്ടമാകുമെന്ന ആശങ്കയാണ് ഗാംഗുലി കത്തിലൂടെ പങ്കുവയ്ക്കുന്നത് . രാഹുൽ ജോഹ്റിക്കെതിരായ ‘മി ടൂ’ ആരോപണത്തെക്കുറിച്ചും ഗാംഗുലി കത്തിൽ പരാമർശിക്കുന്നുണ്ട് . ‘ഇതിൽ എത്രത്തോളം സത്യമുണ്ട് എന്ന് എനിക്കറിയില്ല . എങ്കിലും അടുത്ത കാലത്ത് ഉയർന്ന പീഡന ആരോപണം ബിസിസിഐയുടെ പ്രതിച്ഛായയ്ക്ക് കാര്യമായ കോട്ടം വരുത്തിയിട്ടുണ്ട് . പ്രത്യേകിച്ചും ആ സംഭവം കൈകാര്യം ചെയ്ത രീതിയിലെ പിഴവുകൾ . സുപ്രീം കോടതി നിയോഗിച്ച ഇടക്കാല ഭരണസമിതി നാലു പേരിൽനിന്നു രണ്ടു പേരായി ചുരുങ്ങിയിരുന്നു . ഇപ്പോൾ നിലവിലുള്ള രണ്ടു പേരും വിഭജിക്കപ്പെട്ടതായി കാണുന്നു . ഇന്ത്യൻ ടീം പരിശീലകനെ തെരഞ്ഞെടുക്കുന്നതുമായി ബന്ധപ്പെട്ട് തനിക്കുണ്ടായ മോശം അനുഭവങ്ങളും ഗാംഗുലി കത്തിൽ പരാമർശിക്കുന്നുണ്ട് . രവി ശാസ്ത്രിക്ക് പരിശീലക സ്ഥാനത്തേക്ക് അപേക്ഷിക്കാനായി മാത്രം ഭരണ സമിതി സമയം നീട്ടി നൽകി . രവി ശാസ്ത്രിയെ കോച്ചായി തെരഞ്ഞെടുക്കുന്നതു സംബന്ധിച്ച് പുനർവിചിന്തനം നടത്താൻ കോലിക്ക് കുറച്ചുകൂടി സമയം അനുവദിച്ചുവെന്ന് താൻ മാധ്യമപ്രവർത്തകരോട് പറഞ്ഞ ദിവസം വൈകിട്ടുതന്നെ ഭരണസമിതി രവി ശാസ്ത്രിയെ കോച്ചായി തെരഞ്ഞെടുത്തതായി പ്രഖ്യാപിച്ചു . രാഹുൽ ദ്രാവിഡിനെ ബാറ്റിംഗ് കൺസൾട്ടന്റായും സഹീർ ഖാനെ ബൌളിംഗ് കൺസൾട്ടന്റായും നിയമിക്കണമെന്ന നിർദേശം നടപ്പാക്കിയില്ല . ആഭ്യന്തര സീസണിന്റെ മധ്യത്തിൽവെച്ച് ക്രിക്കറ്റ് സാഹചര്യങ്ങളിലും നിയമങ്ങളിലും മാറ്റം വരുത്തി . താൻ കൂടി ഉൾപ്പെട്ട ക്രിക്കറ്റ് വിദഗ്ദ സമിതി നൽകിയ നിർദേശങ്ങെല്ലാം ഭരണസമിതി തള്ളിക്കളയുകയാണ് . ഡേ നൈറ്റ് ടെസ്റ്റ് നടത്താനുള്ള നിർദേശം ടീം അംഗങ്ങളുടെ എതിർപ്പിനെത്തുടർന്ന് തള്ളിക്കളഞ്ഞുവെന്നായിരുന്നു രാഹുൽ ജോഹ്റി പറഞ്ഞിരുന്നത് . എന്നാൽ ഈ വർഷം ഓസ്ട്രേലിയയിൽ നടക്കുന്ന പരമ്പരയിൽ ഡേ നൈറ്റ് ടെസ്റ്റ് കളിക്കാൻ ഇന്ത്യ തയാറെടുക്കുകയാണെന്നും ഗാംഗുലി കത്തിൽ പറയുന്നു .
technology,"2019ൽ ടെക് ലോകത്ത് ഏറ്റവും കൂടുതൽ ഭീഷണിയുണ്ടാകുക ഡീപ്പ് ഫെയ്ക്ക് ടൂളുകൾ ഉപയോഗിച്ചുള്ള വീഡിയോകളാണ് എന്ന് ടെക് ലോകത്ത് മുന്നറിയിപ്പ് . ഫോട്ടോകൾ കൃത്രിമമായി ചയമയ്ക്കുന്ന മോർഫിംഗ് വിദ്യകൾ ഫോട്ടോഷോപ്പ് പോലുള്ള സോഫ്റ്റുവെയറുകൾ വഴി ചെയ്യാം എങ്കിൽ ഇപ്പോൾ വളരെ ലളിതമായി ലഭിക്കുന്ന ടൂളുകൾ വ്യാജവീഡിയോ നിർമ്മാണത്തിൽ വ്യാപകമാകുന്നു എന്നാണ് റിപ്പോർട്ട് . ആവഞ്ചേർസ് പോലുള്ള ചിത്രങ്ങളിലൂടെ ലോക പ്രശസ്തയായ നടി സ്കാർലറ്റ് ജോൺസൻ ഈ ഡീപ്പ് ഫേക്കിൻറെ ഇരായാണ് . കഴിഞ്ഞ വർഷം ഡസൻ കണക്കിന് തവണയാണ് ഗ്രാഫിക് സെക്സ് വീഡിയോകൾ ഈ നടിയുടെതായി സോഷ്യൽ മീഡിയയിൽ പ്രചരിച്ചത് . ഇത്തരത്തിൽ ഒരു വീഡിയോ പോൺസൈറ്റുകളിൽ കണ്ടത് 1.5 ദശലക്ഷം തവണയാണ് . വീണ്ടും ഇതിൻറെ കോപ്പിയും പല സൈറ്റുകളിലും ലഭ്യമാണ് എന്നാണ് പറയുന്നത് . മാധ്യമ വിമർശകയായ മാധ്യമവിമർശക അനീറ്റാ സർകീസിയാൻറെ കഥ അതിലും ഭീകരമാണ് . ഇവരുടെ പോൺ വീഡിയോ പോൺഹബ്ബിൽ കണ്ടത് 30,000 പേരായിരുന്നു . ഇത്തരം വീഡിയോ പ്രചരിക്കുന്നത് വൈകിയാണ് മനസിലായതെന്നും , തൻറെ പ്രഫഷനുമായി ഒരു ബന്ധവുമില്ലാത്ത കാര്യത്തിൽ ഒരു സ്ത്രീയുടെ ബന്ധങ്ങളും , സൌഹൃദങ്ങളും , കരിയറും എന്തിന് മാനസികാരോഗ്യം വരെ ഇത്തരം ഫേയ്ക്ക് വീഡിയോകൾ തകർക്കും എന്ന് അനീറ്റാ സൌത്ത് ചൈനീസ് മോണിംഗ് പോസ്റ്റിനോട് പറയുന്നു . ഇത്തരം വീഡിയോകളുടെ ആധികാരികത ചോദ്യം ചെയ്യാൻ കഴിയാത്ത നിർമ്മാണം ഒരു സ്ത്രീയെ ഏളുപ്പം തകർക്കാനും ലൈംഗിക വസ്തു എന്നതാക്കി മാറ്റുവാനും സാധിക്കും എന്നാണ് അനീറ്റാ പറയുന്നത് . അടുത്തിടെ ടെക് ലോകത്ത് സുലഭമായ ആർട്ടഫിഷ്യൽ ഇന്റലിജൻസ് ലൈബ്രറിയിൽ രൂപപ്പെടുത്തിയ ഡീപ് ഫെയ്ക്ക് ടൂളുകൾ ഉപയോഗിച്ച് യാഥാർത്ഥ്യമെന്ന് തോന്നുന്ന രീതിയിലുള്ള വ്യാജ വീഡിയോ ചമയ്ക്കാൻ കഴിയും . നെറ്റിൽ കിട്ടുന്ന സാങ്കേതിക വിദ്യകൾ ഉപയോഗിച്ച് അപമാനിക്കേണ്ടയാളുടെ മുഖവും മറ്റൊരാളുടെ ശരീരവും കൂട്ടിയോജിപ്പിച്ച് അസാധാരണ മിഴിവവോടു കൂടി യഥാർത്ഥ്യത്തെ വെല്ലുന്ന വ്യാജ വീഡിയോകൾ നിർമ്മിക്കപ്പെടുന്നു . ഇത്തരം വീഡിയോകൾ പിന്നീട് പോൺ സൈറ്റുകളിൽ പോസ്റ്റ് ചെയ്ത് എതിരാളികളായ അപമാനിക്കുകയും അവരെ ലൈംഗികമായി ദുരുപയോഗം ചെയ്യാൻ ഉപയോഗിക്കുകയും ചെയ്യുന്നതാണ് പുതിയ രീതി . സാധാരണക്കാർ മുതൽ ഹോളിവുഡ് നടിമാർ വരെ ഈ കെണിയിൽ പെടുകയും പോൺസൈറ്റുകളിൽ കാഴ്ച വസ്കുക്കളാകുകയും ചെയ്യപ്പെടുന്നു . മുൻപ് വൻകിട സിനിമ സ്റ്റുഡിയോകൾക്ക് കോടികൾ മുടക്കി മാത്രമേ ഇത്തരം വീഡിയോകൾ നിർമ്മിക്കാൻ സാധിക്കുമായിരുന്നുള്ളു . എന്നാൽ ഇപ്പോൾ കാര്യങ്ങൾ മാറി മേൽപ്പറഞ്ഞ ടൂളുകൾ ലഭ്യമായതോടെ ഈ പ്രക്രിയ ഈസിയായി . ഇതോടെ ഇത്തരം വീഡിയോകൾ നിർമ്മിക്കുന്ന ഗൂഢസംഘങ്ങളും വ്യാപകമായി എന്നാണ് സൌത്ത് ചൈന മോണിംഗ് പോസ്റ്റ് റിപ്പോർട്ട് ചെയ്യുന്നത് . ഡീപ് ഫേക്കിൻറെ ഇത്തരം സംഘങ്ങളുമായി ഒരാൾക്ക് ഡിസ്ക്കഷൻ ബോർഡുകളിൽ സംസാരിക്കാം . സ്വകാര്യ ചാറ്റിലേക്ക് സഹപ്രവർത്തകരെ ക്ഷണിക്കുന്നവർ , ക്ളാസ്സ്മേറ്റുകൾ , കൂട്ടുകാർ എന്നിങ്ങനെ 20 ഡോളർ കൊടുക്കാനായാൽ ആരുടേയും വ്യാജ വീഡിയോ ഇത്തരം സംഘങ്ങൾ നിർമ്മിച്ച് നൽകുമത്രെ . ചിലർ പ്രതികാരത്തിന് വേണ്ടി ഇത്തരം സംഘങ്ങളെ ഉപയോഗിക്കുന്നു എന്നാണ് ചില ടെക് സൈറ്റുകളുടെ അന്വേഷണം വ്യക്തമാക്കുന്നത് . എന്നാൽ ഇത്തരം ലൈംഗിക വീഡിയോ നിർമ്മാണങ്ങൾ സ്ത്രീകൾക്കെതിരെയാണ് 90 ശതമാനവും നടക്കുന്നത് ആണുങ്ങളെ ഈ വീഡിയോകളിൽ വില്ലന്മാരാക്കുന്നത് മറ്റൊരുതരത്തിലാണ് . അടുത്തിടെ ഹോളിവുഡ് നടൻ നിക്കോളാസ് കേജിൻറെ മുഖം ട്രംപിന്റെ മുഖവുമായി മാറ്റി വെച്ചിരുന്നു . ഇത്തരത്തിലാണ് ആണുങ്ങൾ ഡീപ്പ് ഫേക്ക് വീഡിയോകളാൽ ഉപദ്രവിക്കപ്പെടുന്നത് ."
entertainment,"ബോളിവുഡിൽ പ്രശസ്തനായ സംവിധായകൻ ബിജോയ് നമ്പ്യാരുടെ മലയാളചിത്രം ' സോലോ ' പുറത്തിറങ്ങുന്ന ദിവസം പ്രഖ്യാപിച്ചു . മലയാളത്തിലും തമിഴിലുമായി ഒരേസമയം ഒരുങ്ങിയ ചിത്രം ഒക്ടോബർ അഞ്ചിന് തീയേറ്ററുകളിലെത്തും . മലയാളം പതിപ്പിന് 2.34 മണിക്കൂറും തമിഴ് പതിപ്പിന് 2.32 മണിക്കൂറുമാണ് ദൈർഘ്യം . തമിഴ് പതിപ്പിന് യു / എ സർട്ടിഫിക്കറ്റാണ് സെൻസർ ബോർഡ് നൽകിയതെങ്കിൽ മലയാളം പതിപ്പിന് ക്ലീൻ - യു സർട്ടിഫിക്കറ്റാണ് ലഭിച്ചത് . എസ്പിഐ സിനിമാസ് വഴിയാണ് തമിഴ്നാട്ടിൽ വിതരണം . പ്രഖ്യാപിച്ചത് മുതൽ പ്രേക്ഷകശ്രദ്ധയിലുള്ള പ്രോജക്ട് നാല് ഭാഗങ്ങളുള്ള ചലച്ചിത്രസമുച്ചയമാണ് . ശിവ , രുദ്ര , ശേഖർ , ത്രിലോക് എന്നിങ്ങനെ ശിവന്റെ പര്യായങ്ങൾ പേരുകളാക്കിയ നാല് കഥാപാത്രങ്ങളെയാണ് ദുൽഖർ ' സോളോ ' യിൽ അവതരിപ്പിക്കുന്നത് . ബോളിവുഡ് ചിത്രം ' വസീറി ' ന് ശേഷം ബിജോയ് സംവിധാനം നിർവ്വഹിക്കുന്ന ചിത്രത്തിൽ നാല് നായികമാരും എട്ട് സംഗീതസംവിധായകരുമുണ്ട് . പഞ്ചഭൂതം എന്ന സങ്കൽപത്തെ ആധാരമാക്കി മിത്തുകളും യാഥാർഥ്യങ്ങളും കോർത്തിണക്കിയാണ് ചിത്രമെന്ന് അറിയുന്നു ."
technology,"ബെസൽ ലെസ് ഫോണുകളാണ് ഇപ്പോൾ തരംഗം . സാംസങ്ങ് തുടങ്ങിയെന്ന് പറയാവുന്ന ഈ തരംഗം ആപ്പിൾ പോലും ഏറ്റെടുത്തു . അതിൻറെ ഏറ്റവും വലിയ ഉദാഹരണം ഐഫോൺ എക്സ് തന്നെ . എന്നാൽ ഇപ്പോൾ ഇതാ നോക്കിയയും ഈ വഴിക്ക് എത്തുന്നു . ഈ വർഷം അവസാനം ഇറക്കാനിരിക്കുന്ന നോക്കിയ 9 ആണ് ഇത്തരത്തിൽ എത്തുന്നത് . ഒപ്പം തന്നെ ഇരട്ട ക്യാമറ എന്ന പ്രത്യേകതയും ഈ ഫോണിൽ എത്തുന്നു . ഓൺലീക്സ് ആണ് നോക്കിയ 9ൻറെ പുതിയ ചിത്രങ്ങൾ പുറത്തുവിട്ടത് . അതോടൊപ്പം ഹെഡ്ഫോൺ ജാക്കറ്റ് ഇല്ലാതെയാണ് നോക്കിയ 9 എത്തുന്നത് . ഇരട്ട ക്യാമറയുള്ള നോക്കിയയുടെ രണ്ടാമത്തെ ഫോൺ ആയിരിക്കും നോക്കിയ 9.13എംപിയാണ് ക്യാമറ ശേഷി . നേരത്തെ നോക്കിയ 8 ഇരട്ട ക്യാമറയോടെയാണ് എത്തിയത് . 5 . 5 എഎംഒഎൽഇഡി സ്ക്രീൻ ആയിരിക്കും ഫോണിനുണ്ടാക്കുന്നത് . അതേ സമയം നോക്കിയ 8 നേക്കാൾ വിലക്കുറവ് ആയിരിക്കും നോക്കിയ 9ൻറെ വില എന്നും സൂചനകളുണ്ട് . നോക്കിയ 8,36,999 രൂപയ്ക്കാണ് വിപണിയിൽ എത്തിയത് . നോക്കിയ 9ന് പ്രതീക്ഷിക്കുന്ന വില 35,000ത്തിന് അടുത്താണ് ."
technology,പരീക്ഷണ ശാലയിലെ ഒരു കയ്യബദ്ധത്തിന് ജർമനി കൊടുക്കുന്നത് വലിയ വില . കാഴ്ചയിൽ കൊഞ്ചിനോട് സാദൃശ്യം തോന്നുന്ന ക്രേ ഫിഷ് വിഭാഗത്തിൽ പെട്ട ഒരു കുഞ്ഞ് ജീവി പരീക്ഷണ ശാലയിൽ നിന്ന് എങ്ങനെ രക്ഷപെട്ടെന്ന് ഗവേഷകർക്ക് ഇനിയും അറിയില്ല . കരയിലും വെള്ളത്തിലും ജീവിക്കാൻ കഴിയുമെന്നതാണ് രക്ഷപെട്ട മാർബിൾ ക്രേഫിഷിന്റെ പ്രത്യേകത . ഈ ജീവിയ്ക്ക് അപകടകരമായ മറ്റൊരു പ്രത്യേകത കൂടിയുണ്ട് . തനിയെ ക്ലോൺ ചെയ്യാൻ സാധിക്കുന്ന ഇനത്തിൽ പെട്ടവയാണ് ഇത് . ടെക്സസിൽ നിന്നാണ് ഇതിനെ ജർമനിയിൽ എത്തിച്ചത് . പ്രത്യേകമായ ജനിത വൈകല്യമാണ് ഇതിന് ലൈംഗിക പ്രത്യുൽപാദനത്തിലൂടെയല്ലാതെ ആൺ ക്രേഫിഷിന്റെ സഹായം കൂടാതെ തന്നെ ഇവയ്ക്ക് പ്രത്യുൽപാദനം നടത്താൻ കഴിയും . ഇത്തരത്തിലുണ്ടാവുന്ന കുഞ്ഞുങ്ങൾക്കും ഇതേ പ്രത്യേകത ഉണ്ടാവുകയും ചെയ്യും . എസെക്ഷ്വൽ റീപ്രൊഡ്ക്ഷനിലൂടെ ലോകത്ത് ഉത്പാദിപ്പിക്കപ്പെടുന്ന ഒരേയൊരു ക്രേഫിഷും ഈ മാർബിൾ ക്രേഫിഷുകളാണ് . അതവയിൽ പരീക്ഷണം നടത്തി സൃഷ്ടിച്ചതൊന്നുമല്ല . ഒരു നിർണായക ഘട്ടത്തിൽ ജനിതകപരമായ വൈകല്യത്തിലൂടെ സംഭവിച്ചതായിരുന്നു . സാധാരണ സെക്സ് സെല്ലുകൾക്ക് ഒരൊറ്റ ക്രോമസോമേ ഉള്ളൂ . എന്നാൽ തകരാറു സംഭവിച്ച ക്രേഫിഷിലെ സെല്ലിൽ രണ്ടെണ്ണമുണ്ടായിരുന്നു . ഈ സെക്സ് സെൽ സാഹചര്യവശാൽ ഒരു പെൺ ക്രേഫിഷിനു ജന്മം കൊടുക്കാൻ കാരണമായി . ഇവയിലാകട്ടെ മൂന്നു ക്രോമസാം പതിപ്പുകളുണ്ടായിരുന്നു . ഇതാണ് അവയ്ക്ക് വളരാനും മുട്ടയിടാനും ആൺസഹായമില്ലാതെ പ്രത്യുത്പാദനത്തിനുമെല്ലാം സഹായിച്ചത് . ഇത്തരത്തിലുള്ള ഒരു പെൺ ക്രേഫിഷിനെ ചില ഗവേഷണങ്ങൾ നടത്താനായിയായിരുന്നു ജർമനിയിൽ എത്തിച്ചത് . അവയിൽ ഒന്നാണ് പരീക്ഷണശാലയിൽ നിന്ന് എങ്ങനെയോ ചാടിപ്പോയതും . സമീപകാലത്തായി ക്രേഫിഷുകളുടെ എണ്ണത്തിൽ ക്രമാതീതമായ വർദ്ധന കണ്ടതോടെയാണ് ഗവേഷകർ ഇക്കാര്യം വീണ്ടും ശ്രദ്ധിച്ചത് . എന്നാൽ വിഷയം ശ്രദ്ധയിൽ പെട്ടപ്പോഴേയ്ക്കും ഏറെ വൈകിയിരുന്നു . നിലവിലുള്ള പല ജല ആവാസ വ്യവസ്ഥകളെ തകർത്തു കൊണ്ടാണ് ഇവയിപ്പോൾ പടരുന്നത് . ജർമനിയിലെ മുഴുവൻ ജലാശയങ്ങളിലും ക്രമാതീതമായ പടർന്ന ഇവയെ ഇപ്പോൾ യൂറോപ്പിലും ജപ്പാനിലും മഡഗാസ്കറിലും വരെ കണ്ടെത്തിയിട്ടുണ്ട് . ഒരു ചെറിയ ജീവി പടരുന്നതിൽ ഇത്ര ഭയപ്പെടാൻ എന്താണെന്നല്ലേ ? കണ്ണിൽക്കണ്ടതെല്ലാം തിന്നുതീർക്കുന്ന കൂട്ടത്തിലാണ് ഈ ജീവി . ഇലയും പുല്ലും ഒച്ചും ഷഡ്പദങ്ങളും ചെറുമീനുകളുമെല്ലാം ഇവ ഭക്ഷണമാക്കും . ഇവയുടെ വരവോടെ തദ്ദേശീയരായ ക്രേഫിഷുകളും വംശനാശ ഭീഷണിയാണ് നേരിടുന്നത് . ഇത്തരത്തിൽ വ്യാപകമായ രീതിയിൽ മുട്ടയിട്ട് വംശവർദ്ദന നടത്തിയ മാർബിൾ ക്രേഫിഷുകൾ പെൺ മാർബിൾ ക്രേഫിഷുകൾക്ക് മാത്രമാണ് ജന്മം നൽകുന്നതെന്നതും ഇവയുടെ പ്രത്യുത്പാദത്തെ പ്രോൽസാഹിപ്പിക്കുന്ന ഘടകമാണ് .
business,"വികസിത രാജ്യങ്ങളുടെ കരുതൽ സ്വർണ നിക്ഷേപത്തേക്കാൾ സ്വർണം സൂക്ഷിക്കുന്ന മൂന്നു കേരള കമ്പനികളുണ്ടെന്നു പറഞ്ഞാൽ എല്ലാവരും ഒന്നു ഞെട്ടും . പക്ഷേ , ഇത് സത്യമാണ് . സംസ്ഥാനത്തെ ധനകാര്യ സ്ഥാപനങ്ങളായ മുത്തൂറ്റ് ഫിനാൻസ് , മണപ്പുറം ഫിനാൻസ് , മുത്തൂറ്റ് ഫിൻകോർപ്പ് കമ്പനികളുടെ കൈവശമുള്ള മൊത്തം സ്വർണം 195 ടണ്ണാണ് . സിംഗപ്പൂർ , സ്വീഡൻ , ആസ്ത്രേലിയ തുടങ്ങിയ രാജ്യങ്ങളുടെ ഗോൾഡ് റിസർവ് ഇതിനും എത്രയോ താഴെയാണ് . സിംഗപ്പൂരിന്റെ കരുതൽ സ്വർണത്തിന്റെ അളവ് 127 ടണ്ണും സ്വീഡന്റെത് 126 ടണ്ണും ആസ്ത്രേലിയയുടെത് 80 ടണ്ണും ദക്ഷിണാഫ്രിക്കയുടെത് 125 ടണ്ണും മെക്സിക്കോയുടെത് 123 ടണ്ണും ഗ്രീസിൻറെത് 112 ടണ്ണും കുവൈത്തിന്റെത് 79ടണ്ണുമാണ് . ലോകത്ത് ഏറ്റവും കൂടുതൽ സ്വർണ കരുതൽ നിക്ഷേപമുള്ള രാജ്യങ്ങളിൽ ഒന്ന് ഇന്ത്യയാണ് . 558 ടൺ സ്വർണമാണ് ഇന്ത്യ സൂക്ഷിക്കുന്നത് . മുത്തൂറ്റ് ഫിനാൻസാണ് പട്ടികയിൽ മുന്നിൽ . 116 ടൺ സ്വർണമാണ് കമ്പനിയുടെ കൈവശമുള്ളത് . മണപ്പുറം 40 ടൺ സ്വർണവും മുത്തൂറ്റ് ഫിൻകോർപ്പ് 39 ടൺ സ്വർണവും സൂക്ഷിക്കുന്നു . ലോകത്തെ മൊത്തം സ്വർണ ആവശ്യകതയുടെ 30 ശതമാനവും ഇന്ത്യയിലേക്കാണ് . സുരക്ഷിത നിക്ഷേപമാണെന്ന വിശ്വാസവും ഫാഷൻ പോലെ പടരുന്ന സ്ത്രീധന സമ്പ്രദായവുമാണ് സ്വർണത്തിന്റെ ഡിമാന്റ് വർധിപ്പിക്കുന്നത് . സ്വാഭാവികമായും ഈ സ്വർണത്തെ പണമാക്കി മാറ്റാനുള്ള ശ്രമമുണ്ടാകുന്ന തിരിച്ചറിവാണ് ധനകാര്യസ്ഥാപനങ്ങളെ സ്വീകാര്യമാക്കിയത് . ആദ്യകാലത്ത് പൊതുമേഖലാ ബാങ്കുകളിൽ നിന്നുള്ള സ്വർണ പണയവായ്പ അത്ര എളുപ്പമുള്ള സംഗതിയായിരുന്നില്ല . കൂടുതൽ പണം , കുറഞ്ഞ നടപടിക്രമങ്ങൾ എന്നിവ കമ്പനികളുടെ വളർച്ച അതി വേഗമാക്കി . മുത്തൂറ്റ് ഫിനാൻസിന് 21 സംസ്ഥാനങ്ങളിലായി 4265 ബ്രാഞ്ചുകളുണ്ട് . മണപ്പുറം ഫിനാൻസിന് 3200 ബ്രാഞ്ചുകളും 20000ൽ അധികം ജീവനക്കാരുമുണ്ട് . സ്വർണത്തോടുള്ള മലയാളികളുടെ താൽപ്പര്യം ഏറെ പ്രശസ്തമാണ് . കേരളത്തിലാണെങ്കിൽ രണ്ടു ലക്ഷത്തോളം പേരാണ് സ്വർണ വിപണിയുമായി ബന്ധപ്പെട്ട ജോലികൾ ചെയ്യുന്നത് ."
sports,വനിതാ ക്രിക്കറ്റിൽ റൺവേട്ടയിൽ മുന്നിലുള്ള മിതാലി രാജിനും കൂടുതൽ വിക്കറ്റ് നേടിയ ജുലാൻ ഗ്വോസ്വമിക്കും ഇത് ലോകകപ്പ് നേടാനുള്ള അവസാന അങ്കമാണ് . കിരീട നേട്ടത്തോടെ ക്രിക്കറ്റ് കരിയരിൽ മറ്റൊരു പൊൻതൂവൽക്കൂടെ തുന്നിച്ചേർക്കാനാണ ഇവരുട ശ്രമം . രാജ്യാന്തര ക്രിക്കറ്റിലെ റെക്കോർഡകളിലധികവും സ്വന്തം പേരിനൊപ്പം ചേർത്തിട്ടും ലോകകിരീടത്തിനായി സച്ചിൻ ടെൻഡുൽക്കർ കാത്തിരുന്നത് വർഷങ്ങളോളം . വാങ്കഡേയിൽ ധോണിപ്പട വിജയഭേരി മുഴക്കുമ്പോൾ രണ്ട് പതിറ്റാണ്ടോളം ഇന്ത്യൻ ക്രിക്കറ്റിനെ തോളിലേറ്റിയ മാസ്റ്റർ ബ്ലാസ്റ്റർക്ക് അവസാന ലോകകപ്പിൽ സ്വപ്നസാക്ഷാത്കാരം വനിതാ ക്രിക്കറ്റിൽ ഇന്ത്യയുടെ മുഖമായ രണ്ട് സൂപ്പർ താരങ്ങൾ സച്ചിൻറെ വഴിയേ ലോകകിരീടത്തോടെ വിരമിക്കാനായാണ് ലോർഡ്സിലെ കലാശപ്പോരിനിറങ്ങുന്നത് . ഏകദിനക്രിക്കറ്റിലെ റൺവേട്ടയിൽ ഒന്നാമതുള്ള വനിതാ താരം മിതാലി രാജും വിക്കറ്റ് കൊയ്ത്തിൽ മുന്നിലുള്ള ജുലൻ ഗോസ്വാമിയും . 2005ൽ ആദ്യ ലോകകപ്പ് ഫൈനലിനായി മിതാലി രാജ് ഇറങ്ങുമ്പോൾ തത്സമയ സംപ്രേഷണം ഒരു ചാനലിലും ഉണ്ടായിരുന്നില്ല . എന്നാൽ ഇന്ന് കിരീടധാരണത്തിനായി ഒരു രാജ്യം മുഴുവൻ മിതാലിക്ക് പിന്നിലുണ്ട് . ലോർഡ്സിൽ എന്ത് സംഭവിച്ചാലും മിതാലിയും ജൂലനും ഇന്ത്യൻ ക്രിക്കറ്റിന് ഇതിഹാസങ്ങളാണ് . ഇന്ത്യൻ വനിതാ ടീമിന് മേൽവിലാസമെഴുതിക്കൊടുത്ത പ്രതിഭകൾ .
technology,"ബിഎസ്എൻഎൽ , ഏയർടെൽ എന്നിവയ്ക്ക് പുറമേ ജിയോ തരംഗം തടയാൻ വോഡഫോണും ഒരുങ്ങി . പുതിയ 4ജി സ്മാർട്ട്ഫോൺ ഉള്ള പ്രീപെയ്ഡ് , പോസ്റ്റ്പെയ്ഡ് ഉപഭോക്താക്കൾക്ക് ഒരു ജിബി നിരക്കിൽ 10 ജിബി 3ജി / 4ജി ഡേറ്റ നൽകുന്ന ഓഫർ ആണ് വോഡഫോൺ നൽകുന്നത് . മൂന്ന് മാസമാണ് ഓഫർ വലിഡിറ്റി . പുതിയ വൊഡാഫോൺ വരിക്കാർക്ക് മാത്രമേ ഓഫറുള്ളൂ . 90 ദിവസം അൺലിമിറ്റഡ് 4ജി ഡേറ്റ നൽകുന്ന ഓഫർ ഭാരതി എയർടെൽ അവതരിപ്പിച്ചതിന് പിന്നാലെയാണ് വൊഡഫോൺ പുതിയ താരിഫ് പ്രഖ്യാപിച്ചിരിക്കുന്നത് . വൊഡാഫോൺ നേരിട്ട് 3ജി / 4ജി സേവനങ്ങൾ നൽകുന്ന 16 സർക്കിളുകളിൽ മാത്രമേ പുതിയ ഓഫർ ലഭിക്കുകയുള്ളൂ . ഡൽഹി , മുംബൈ , കൊൽക്കത്ത സർക്കിളുകളിലെ ഉപഭോക്താക്കൾക്ക് ഏത് സമയത്തും ഓഫറിലെ ഡേറ്റ ഉപയോഗിക്കാം . എന്നാൽ ഉത്തർപ്രദേശ് ( പടിഞ്ഞാറ് ) , ഉത്തർപ്രദേശ് ( കിഴക്ക് ) , ഹരിയാന , കർണാടക , ഗുജറാത്ത് , പശ്ചിമ ബംഗാൾ , കേരള , തമിഴ്നാട് , മഹാരാഷ്ട്ര / ഗോവ , അസം , വടക്കു കിഴക്കൻ സംസ്ഥാനങ്ങൾ , രാജസ്ഥാൻ എന്നീ സർക്കിളുകളിൽ 10 ജിബി 3ഡി ഡേറ്റയെ ലഭിക്കൂ . 4ജി സ്മാർട്ട്ഫോണും ഉണ്ടായിരിക്കണമെന്ന നിബന്ധനയുമുണ്ട് . ഒരു ജിബിയ്ക്കോ മുകളിലോ പ്ലാനുകൾ റീചാർജ് ചെയ്യുന്നവർക്ക് അർധരാത്രി പന്ത്രണ്ടിനും രാവിലെ ആറിനും ഇടയിൽ മാത്രമേ ഓഫർ ലഭ്യമാകൂ . ഇത് പ്രകാരം ഒരു ജിബിക്ക് 25 രൂപയ്ക്ക് അടുത്തെ വില വരൂ ."
entertainment,"മോഹൻലാലിനും മമ്മൂട്ടിക്കൊപ്പം തിളങ്ങിയ നടിയാണ് റായ് ലക്ഷ്മി . എന്നാൽ അന്യഭാഷകളിൽ കൈനിറയെ ചിത്രങ്ങളുമായി താരം മുന്നേറുകയാണ് . അതും ആരാധകരുടെ നെഞ്ചിടിപ്പ് കൂട്ടുന്ന തരത്തിലുള്ള അഭിനയ പ്രകടനവുമാണ് കാഴ്ചവെക്കുന്നത് . ആരാധകർക്ക് ഹരം പകർന്നുകൊണ്ട് അതീവ ഗ്ലാമറസായാണ് ജൂലി 2 വിൽ റായ് ലക്ഷ്മി പ്രത്യക്ഷപ്പെടുന്നത് . താരത്തിൻറെ ആദ്യ ഹിന്ദി ചിത്രം കൂടിയാണിത് . എന്നാൽ ജൂലി 2 വിൽ തനിക്ക് ആലോചിക്കാവുന്നതിനപ്പുറത്തേക്കുള്ള ഒരു രംഗം ചെയ്യേണ്ടി വന്നുവെന്ന് റായ് ലക്ഷ്മി പറയുന്നു . പ്രേക്ഷകന് സ്വഭാവികത തോന്നുന്ന അനുഭവപ്പെടുന്ന തരത്തിലായിരുന്നു ആ രംഗം ചിത്രീകരിച്ചത് . ഒട്ടും താൽപര്യമില്ലാത്ത അംഗീകരിക്കാനാവാത്ത വ്യക്തിയുടെ കൂടെ നിർബന്ധപൂർവം കിടക്ക പങ്കിടേണ്ടി വന്ന രംഗമായിരുന്നു അത് . ആ രംഗവും അത് ചിത്രീകരിച്ച രീതിയും അറപ്പുളവാക്കുന്നുവെന്നും താരം പറയുന്നു . വളരെ മനോഹരമായി ചിത്രീകരിച്ച രംഗമാണത് . പക്ഷേ തനിക്ക് ഒട്ടും തൃപ്തികരമല്ലാത്ത സാഹചര്യത്തിലായിരുന്നു അത് . ആ രംഗത്തെ കുറിച്ച് ഇപ്പോൾ ആലോചിക്കുമ്പോൾ അറപ്പാണെന്ന്ി റായ് ലക്ഷ്മി മാധ്യമ പ്രവർത്തകരോട് പറഞ്ഞു . ദീപക് ശിവദാസനി സംവിധാനം ചെയ്ത ജൂലിയുടെ രണ്ടാം ഭാഗമാണിത് . മുംബൈ , ഹൈദരാബാദ് എന്നിവിടങ്ങളിലായിരുന്നു ചിത്രീകരണം . രവി കിഷൻ , ആദിത്യ ശ്രീവാസ്തവ , രതി അഗ്നിഹോത്രി തുടങ്ങിയവർ പ്രധാന കഥാപാത്രങ്ങളാണ് . ഇതിടെ ടീസറും ഗാനങ്ങളും ഏറെ ശ്രദ്ധിക്കപ്പെട്ടിരുന്നു . നവംബർ 24 ന് ചിത്രം തിയേറ്ററുകളിൽ എത്തും ."
business,"നവിമുംബൈയിൽ നിർമ്മിക്കുന്ന പുതിയ അന്താരാഷ്ട്ര വിമാനത്താവളത്തിന് പ്രധാനമന്ത്രി നരേന്ദ്രമോദി തറക്കല്ലിട്ടു . വിമാനത്താവളത്തിന്റെ നിർമ്മാണം ആരംഭിക്കുന്നതിന് മുന്നോടിയായുള്ള ഭൂമിപൂജയിലും അദ്ദേഹം പങ്കെടുത്തു . സമ്പദ് വ്യവസ്ഥയുടെ വികാസം ഉറപ്പാക്കുന്നതിൽ ഗതാഗതസംവിധാനങ്ങൾക്ക് നിർണായക പങ്കുണ്ടെന്ന് തറക്കല്ലിടൽ ചടങ്ങിൽ സംസാരിക്കവേ മോദി പറഞ്ഞു . ആഗോളവത്കരണത്തിൽ മുന്നോട്ട് കുതിക്കാൻ അടിസ്ഥാനസൌകര്യവികസനരംഗത്ത് മികച്ച നിക്ഷേപമുണ്ടാവുക എന്നത് പ്രധാനമാണ് . രാജ്യത്തെ വ്യോമയാനരംഗത്ത് അത്ഭുതകരമായ വളർച്ചയാണ് ഇപ്പോൾ ദൃശ്യമാവുന്നതെന്ന് പറഞ്ഞ മോദി വിമാനത്തിൽ സ്ഥിരമായി പറക്കുന്നവരുടെ എണ്ണം ഇപ്പോൾ കൂടിയിട്ടുണ്ടെന്നും ഇന്ത്യൻ കമ്പനികൾ ഓർഡർ നൽകിയ വിമാനങ്ങളുടെ എണ്ണം കുത്തനെ കൂടിയെന്നും ചൂണ്ടിക്കാട്ടി . മുൻസർക്കാരുകളുടെ കാലത്ത് പൊടിപിടിച്ചു കിടന്ന പദ്ധതികൾ പലതും ഈ സർക്കാരിന്റെ കാലത്ത് നിർമ്മാണം തുടങ്ങുകയോ പൂർത്തിയാക്കുകയോ ചെയ്തതെന്നും പ്രധാനമന്ത്രി പറഞ്ഞു . നവിമുംബൈയിൽ 16,000 കോടി രൂപ ചിലവിട്ട് നിർമ്മിക്കുന്ന വിമാനത്താവളത്തിൽ 3800 മീറ്റർ നീളമുള്ള രണ്ട് റൺവേകൾ ഉണ്ടായിരിക്കും . നിലവിൽ മുംബൈയിലെ ചത്രപതി ശിവജി വിമാനത്താവളത്തിൽ അനുഭവപ്പെടുന്ന കനത്ത തിരക്കിന് പരിഹാരം എന്ന നിലയിലാണ് നവിമുംബൈയിൽ പുതിയൊരു വിമാനത്താവളം പണിയാൻ സർക്കാർ തീരുമാനിച്ചത് . 1997 - ൽ തന്നെ മുംബൈയിൽ രണ്ടാമത്തെ വിമാനത്താവളം നിർമ്മിക്കാൻ തീരുമാനിച്ചിരുന്നുവെങ്കിലും ഭൂമി കണ്ടെത്താനും പലതരം പ്രതിസന്ധികൾ മറികടന്ന് നിർമ്മാണം തുടങ്ങാനും 21 വർഷം വേണ്ടിവന്നു . 2020 - 21ലായി പുതിയ വിമാനത്താവളം പ്രവർത്തസജ്ജമാക്കുമെന്നാണ് പ്രതീക്ഷിക്കപ്പെടുന്നത് ."
sports,"ലോകകപ്പ് മാമാങ്കത്തിന് റഷ്യയിൽ ഇന്ന് തിരിതെളിയുമ്പോൾ കേരളത്തിന്റെ വിനോദ സഞ്ചാര ഹബ്ബായ കോവളത്ത് നാട്ടുകാരും വിനോദ സഞ്ചാരികളും ആഘോഷത്തിമിർപ്പിൽ . ഇന്ത്യ ലോകകപ്പ് ക്രിക്കറ്റ് കളിക്കുമ്പോൾ ഉള്ളതിനേക്കാൾ വീറും വാശിയുമാണ് കോവളത്തെ ഫുട്ബോൾ മാമാങ്കത്തിന് . ഇത്തവണത്തെ ഫുട്ബോൾ ലോകകപ്പ് റഷ്യയിലാണെന്നത് കോവളത്തെ ആഘോഷത്തിന്റെ മാറ്റ് കൂട്ടുന്നു . സാമ്പത്തികമാദ്ധ്യകാലത്തും തീവ്രവാദ ആക്രമണഭീഷണിക്കാലത്തും യൂറോപ്യൻ സഞ്ചാരികൾ കോളവത്തെ ഒഴിവാക്കിയപ്പോഴും കൃത്യമായ ഇടവേളകളിൽ കോവളത്ത് റഷ്യൻ സഞ്ചാരികളുണ്ടായിരുന്നു . ഇത് രാഷ്ട്രീയ സാംസ്കാരികയ്ക്കുമപ്പുറം കോവളത്തിനും റഷ്യൻ സഞ്ചാരികൾക്കുമിയിൽ ഒരു ആത്മബന്ധം സൂക്ഷിച്ചിരുന്നു . ഈ ആത്മബന്ധത്തിൻറെ പ്രതിഫലനമാണ് ഇപ്പോൾ കോവളത്തുയരുന്ന ആവേശത്തിര . ഇന്ന് റഷ്യയിൽ മറ്റൊരു ലോകമാമാങ്കത്തിന് അരങ്ങോരുങ്ങുമ്പോൾ ഇങ്ങ് കോവളത്തും ആരവം ഉയരുകയാണ് . കാൽപ്പന്ത് കളിയുടെ തുടക്കത്തിൽതന്നെ തെരഞ്ഞെടുപ്പ് കാലത്തെ കലാശക്കൊട്ടിന്റെ ആവേശമാണ് വിഴിഞ്ഞം , അടിമലത്തുറ , പൂവാർ തീരദേശ റോഡുകളിലെ കാഴ്ചകൾ . ഇതിനൊപ്പം ടീമുകളുടെ ചിത്രങ്ങളും അടിക്കുറിപ്പുകളും ചേർന്ന വമ്പൻ ബോർഡുകളും പലയിടങ്ങളിലും പ്രത്യക്ഷപ്പെട്ടു കഴിഞ്ഞു ."
technology,"ഐഫോൺ 8 പുറത്തുവരുന്നെന്ന വാർത്തയ്ക്ക് പിന്നാലെ ഫോണിന്റെ ഫീച്ചറുകളെ കുറിച്ചുളള സൂചനകളും പുറത്തുവന്നിരുന്നു . ഓൺസ്ക്രീൻ ഫിംഗർപ്രിന്റ് സ്കാനർ എന്നത് ഒരു പുതിയ ആശയമാണ് . ആപ്പിൾ പുറത്തിറക്കുന്ന ഐഫോൺ 8ൽ ഈ ഫീച്ചർ ഉണ്ടാകുമെന്ന് നേരത്തെ വാർത്തകൾ വന്നിരുന്നു . എന്നാൽ ഇത് തളളിക്കളഞ്ഞാണ് പ്രശസ്ത ആപ്പിൾ വിശകലന വിദഗ്ധരായ കെജിഐ സെക്യൂരിറ്റീസിന്റെ മിംഗ് ചി കുവോയുടെ റിപ്പോർട്ട് . ഡിസ്പ്ലെയ്ക്ക് താഴെയായി ഫിംഗർപ്രിന്റ് സെൻസർ ഉണ്ടാവില്ലെന്നാണ് പുതിയ പ്രവചനം . ആശയം വികസിപ്പിച്ചെടുക്കാൻ കൂടുതൽ വെല്ലുവിളികൾ നേരിടുന്നത് കൊണ്ടാണ് പുതിയ ആപ്പിൾ മോഡലിൽ ഇത് ഉൾപ്പെടാൻ സാധ്യതതയില്ലെന്ന് വിദഗ്ധർ പ്രവചിക്കുന്നത് . ഡിസ്പ്ലെയ്ക്ക് താഴെ ഫിംഗർ പ്രിന്റ് സ്കാനർ ഉൾപ്പെടുത്താനുളള വഴി ആപ്പിൾ കണ്ടെത്തിയെന്ന റിപ്പോർട്ടുകളെ തളളിയാണ് പുതിയ വിവരം . കുവോയുടെ പ്രവചനങ്ങൾ പ്രകാരം മൂന്ന് ഡിസൈനുകളിലാവും ആപ്പിളിന്റെ മോഡൽ പുറത്തുവരിക . 5 . 2 ഇഞ്ചും 5.8 ഇഞ്ചുമുളള മോഡലുകൾക്ക് ഒഎൽഇഡി ആണ് ഉണ്ടായിരിക്കുക . അതേസമയം 4,7 ഇഞ്ച് , 5.5 . ഇഞ്ച് മോഡലുകൾക്ക് എൽസിഡി ഡിസ്പ്ലെയാണ് . ഐഫോൺ 8ൽ മുഖം തിരിച്ചറിയാനുളള 3ഡി സെൻസിംഗും ഉണ്ടായിരിക്കുമെന്നാണ് പ്രവചനം . മികച്ച ക്യാമറയോട് കൂടിയായിരിക്കും മോഡൽ വിപണിയിലെത്തുക . 32 ജിബി മോഡലുകൾ ഉണ്ടാവില്ലെന്നും 64,256 ജിബി മോഡലുകൾ മാത്രമായിരിക്കും ഉണ്ടാകുകയെന്നും കുവോ പറയുന്നു . 2017 സെപ്റ്റംബർ മാസത്തോടെയായിരിക്കും ആപ്പിളിന്റെ പുതിയ മോഡൽ അവതരിപ്പിക്കുകയെന്നും സൂചനയുണ്ട് . ഐഫോൺ 8 പുറത്തിറങ്ങാൻ ഇനിയും സമയം ഉണ്ടെന്നിരിക്കെ ഫിംഗർ പ്രിന്റ് സെൻസർ സാധ്യത വിവോ തേടുന്നതായി റിപ്പോർട്ടുണ്ടായിരുന്നു . പക്ഷെ , ലഭിക്കുന്ന വിവരങ്ങളനുസരിച്ച് വിവോ ഓൺസ്ക്രീൻ ഫിംഗർപ്രിന്റ് സ്കാനറുള്ള ഫോൺ ചൈനയിൽ മാത്രമാണ് അവതരിപ്പിക്കുന്നത് . ഇന്ത്യ ഉൾപ്പെടെയുള്ള രാജ്യങ്ങളിൽ ഫോൺ എത്തിപ്പെടാൻ സമയമെടുക്കും . ഇതിന് മുമ്പായി ഐഫോൺ 8 അവതരിപ്പിച്ചാൽ ഇന്ത്യയിലെത്തുന്ന ആദ്യ ഓൺസ്ക്രീൻ ഫിംഗർപ്രിന്റ് ഫോൺ ആപ്പിളിന്റേതായിരിക്കും"
business,ശമ്പളം എന്ന് പറഞ്ഞാൽ ജോലിയ്ക്ക് കിട്ടുന്ന കൂലിയാണ് . ദിവസം നൂറ് രൂപ കൂലി വാങ്ങുന്നവരുണ്ട് . ഇന്ത്യയുടെ തന്നെ ചില അവികസിത മേഖലകളിൽ ദിവസവും മുപ്പതും അമ്പതും രൂപ കൂലി വാങ്ങുന്നവരുണ്ട് . എന്നാൽ ഒരു ദിവസം നാല് കോടി രൂപ ശമ്പളം വാങ്ങുന്ന ഒരാളുണ്ട് . ദിവസം മുപ്പത് രൂപ കൂലി കിട്ടുന്ന ഇന്ത്യക്കാരനെ പോലെ മറ്റൊരു ഇന്ത്യക്കാരനാണ് ഇദ്ദേഹവും . പേര് നികേഷ് അറോറ . ഗൂഗിളിന്റെ മുൻ എക്സിക്യൂട്ടീവ് ആയ നികേഷ് അറോറ ഇപ്പോൾ ജപ്പാനിലാണ് . നികേഷ് അറോറയുടെ കഥ . . .
technology,"സുരക്ഷാവീഴ്ചയെ തുടർന്ന് അഞ്ചു കോടി ഉപയോക്താക്കളുടെ വിവരങ്ങൾ ഹാക്ക് ചെയ്യപ്പെട്ടതായി ഫെയ്സ്ബുക്ക് . ഹാക്ക് ചെയ്യപ്പെട്ടവരുടേതു കൂടാതെ മുൻകരുതൽ എന്നോണം ബാക്കി നാല് കോടി പ്രൊഫൈലുകളുടെ വിവരങ്ങൾ കൂടി റീസെറ്റ് ചെയ്യുകയാണ് ഫെയ്സ്ബുക്ക് . ഈ അക്കൌണ്ടുകൾ ദുരുപയോഗപ്പെടുത്തിയിട്ടുണ്ടോ എന്ന് തങ്ങൾക്കറിയില്ലെന്നും കൂടുതൽ വിവരങ്ങൾ തേടിക്കൊണ്ടിരിക്കുകയാണെന്നും ഫെയ്സ്ബുക്ക് സിഇഒ മാർക്ക് സുക്കർബർഗ് അറയിച്ചു . 2017 ജൂലൈയിൽ വീഡിയോ അപ്ലോഡിങിനായി ഫെയ്സ്ബുക്ക് പുതിയൊരു ഫീച്ചർ ഒരുക്കിയിരുന്നു . ഈ മാറ്റത്തിനൊപ്പം ഇത് ഉപയോഗപ്പെടുത്തിയാകാം ഹാക്കർമാർ തങ്ങളുടെ കോഡിലേക്ക് കടന്നു കയറുകയറിയതെന്നാണ് ഫെയ്സ്ബുക്കിന്റെ വ്യാഖ്യാനം . പുതിയ മാറ്റം വ്യൂ ആസ് എന്ന ഫീച്ചറിനെ ബാധിച്ചിരിക്കാമെന്നും ഫെയ്സ്ബുക്ക് പ്രൊഡക്ട് മാനേജ്മെന്റ് വൈസ് പ്രസിഡന്റ് ഗയ് റോസൻ പറഞ്ഞു . ആരാണു ഹാക്കു ചെയ്തത് എന്നതിനെക്കുറിച്ചുള്ള വിവരങ്ങളും കമ്പനി പുറത്തു വിട്ടിട്ടില്ല . Read More : നിങ്ങളുടെ ഫേസ്ബുക്ക് അക്കൌണ്ട് ലോഗ്ഔട്ട് ചെയ്യപ്പെട്ടോ ? ; എങ്കിൽ അത് സുരക്ഷ വീഴ്ച കാരണമാണ് കഴിഞ്ഞ ചൊവ്വാഴ്ച ഉച്ചക്ക് ശേഷമാണ് ഹാക്കർമാർ അക്കൌണ്ടുകളിൽ നുഴഞ്ഞു കയറിയതായി ഫെയ്സ്ബുക്ക് സാങ്കേതിക വിദഗ്ധർ കണ്ടെത്തിയത് . ഫേസ്ബുക്ക് കോഡിലുണ്ടായ പ്രശ്നം ചൊവ്വാഴ്ച്ച കണ്ടെത്തുകയും വ്യാഴാഴ്ച്ച രാത്രിയോടെ അതു പരിഹരിക്കുകയും ചെയ്തതായി ഫേസ്ബുക്ക് സിഇഒ മാർക്ക് സുക്കർബർഗ്ഗ് വെള്ളിയാഴ്ച്ച മാധ്യമപ്രവർത്തകരോട് പറഞ്ഞിരുന്നു . എന്നാൽ ഹാക്കർമാർക്ക് യൂസർ അക്കൌണ്ടുകളിൽ നിന്നും വിവരങ്ങൾ ചോർത്താനായോ എന്നറിയില്ലെന്നാണ് സുക്കർബർഗ് വെള്ളിയാഴ്ച്ച പറഞ്ഞത് . ഈ സാഹചര്യത്തിൽ , ഏതെല്ലാം ഗാഡ്ജെറ്റുകളിലാണോ ഫെയ്സ്ബുക്ക് ഉപയോഗിക്കുന്നത് , അതെല്ലാം ലോഗ് ഔട്ട് ചെയ്ത് വീണ്ടും ലോഗ് ഇൻ ചെയ്യാനാണ് ഫെയ്സ്ബുക്ക് സഹസ്ഥാപകൻ സാകേത് മോഡി നിർദ്ദേശിക്കുന്നത് ."
business,"രാജ്യത്ത് കൃതിമമാംസത്തിന്റെ ഉൽപാദനവും വിപണനവും വ്യാപകമാക്കി മാറ്റുമെന്ന് കേന്ദ്രമന്ത്രി മനേകാഗാന്ധി . അഹിംസാമാംസം ( ക്ലിൻ മീറ്റ് ) എന്നറിയപ്പെടുന്ന കൃതിമഇറച്ചി ലാബുകളിലാണ് ഉൽപാദിപ്പിക്കുന്നത് . മൃഗങ്ങളുടെ കോശങ്ങൾ ശേഖരിച്ച് ലാബിൽ എത്തിച്ച് പ്രത്യേക സാങ്കേതികവിദ്യയിലൂടെയാണ് കൃതിമമാംസം ഉൽപാദിപ്പിക്കുന്നത് . നിലവിൽ ലോകത്തിന്റെ പലഭാഗത്തും കൃതിമാംസം ഉൽപാദിപ്പിക്കുന്നുണ്ടെങ്കിലും ഇതിന് ചിലവേറെയാണ് . എന്നാൽ വൻതോതിലുള്ള ഉൽപാദനം നടത്താൻ അവസരമൊരുങ്ങിയാൽ കൃതിമമാംസം കുറഞ്ഞ വിലയിൽ വിപണിയിലെത്തിക്കാൻ സാധിക്കുമെന്ന് മാനേകാ ഗാന്ധി പറയുന്നു . മാംസത്തിന് വേണ്ടി മൃഗങ്ങളെ കൊല്ലേണ്ടതില്ലെന്നതാണ് കൃതിമമാംസത്തിന്റെ ഏറ്റവും വലിയ പ്രത്യേകതയെന്ന് മനേകാ ഗാന്ധി ചൂണ്ടിക്കാട്ടി . ഇതു നടപ്പിലാക്കുന്നതോടെ കോടിക്കണക്കിന് മൃഗങ്ങളെ അറവുശാലകളിൽ നിന്നും രക്ഷിക്കാനാവും . ഈ അടുത്തകാലത്ത് നടത്തിയ ഒരു സർവേയിൽ 66 ശതമാനം ആളുകളും കൃതിമമാംസം സ്വീകരിക്കാൻ തയ്യാറാണെന്നാണ് പറഞ്ഞതെന്ന് മനേകാ വിശദീകരിച്ചു . നിരവധി കോർപറേറ്റ് കമ്പനികൾ ഈ മേഖലയിൽ നിക്ഷേപിക്കാൻ തയ്യാറാണ് . സർവേയിൽ പങ്കെടുത്ത 46 ശതമാനം പേർ കൃതിമഇറച്ചി സ്ഥിരമായി വാങ്ങാനും , 53 ശതമാനം ആളുകൾ നിലവിലെ മാംസത്തിന് പകരം കൃതിമമാംസം വാങ്ങി പരീക്ഷിക്കാനുമുള്ള താത്പര്യം പ്രകടിപ്പിച്ചുവെന്നും മനേകാ വ്യക്തമാക്കി ."
entertainment,സെലിബ്രിറ്റികളെ അവിചാരിതമായി അടുത്തുകിട്ടിയാൽ എന്തുചെയ്യും . ആരായാലും ആദ്യമൊന്ന് അമ്പരന്നുപോകും . വിമാനയാത്രയ്ക്കിയിൽ അവിചാരിതമായി സുരേഷ്ഗോപിയെ കണ്ടുമുട്ടിയ അമ്മൂമ്മയുടെ പ്രതികരണം സോഷ്യൽ മീഡിയയിൽ വൈറലാകുകയാണ് . തൊട്ടടുത്ത സീറ്റിൽ വെള്ളിത്തിരയിലെ സൂപ്പർസ്റ്റാറും എംപിയുമാണെന്ന അമ്പരപ്പൊന്നും അമ്മൂമ്മയ്ക്കുണ്ടായില്ല . നിലമ്പൂരെത്തിയോ മോനെ എന്നാണ് അവർക്ക് സുരേഷ് ഗോപിയോട് ചോദിക്കാൻ ഉണ്ടായിരുന്നത് . എത്തിയില്ലെന്ന് ചിരിച്ചുകൊണ്ടുതന്നെ സുരേഷ് ഗോപി മറുപടിയും നൽകി . സ്വതസിദ്ദമായ ശൈലിയിൽ തന്നെ അമ്മൂമ്മ പിന്നെയും സംസാരം തുടർന്നു . നിലമ്പൂരെത്തിയാൽ ഞങ്ങൾക്കൊരു ബസിൽ കയറി പോയാൽ മതിയെന്ന് തുടങ്ങി അമ്മൂമ്മ പിന്നെയും സംസാരിച്ചുകൊണ്ടേയിരുന്നു . എല്ലാത്തിനും രസകരമായി മറുപടി പറയാൻ സുരേഷ്ഗോപിയും മടികാട്ടിയില്ല .
business,"അടുത്ത സാമ്പത്തികവർഷത്തേക്ക് സംസ്ഥാനത്ത് 94644 കോടി രൂപയുടെ വായ്പ പദ്ധതിക്ക് നബാർഡിന്റെ അനുമതി . ഇപ്പോൾ ഉള്ളതിനേക്കാൾ 13 ശതമാനം അധികമാണിത് . നബാർഡ് ആസ്ഥാനത്ത് നടന്ന ചടങ്ങിൽ മുഖ്യമന്ത്രി ഉമ്മൻ ചാണ്ടി പുതിയ വായ്പാപദ്ധതി പ്രകാശനം ചെയ്തു . നടപ്പുവർഷം 83472 കോടി രൂപയായിരുന്നു നബ്ബാർഡ് വായ്പ . പുതിയ സാമ്പത്തിക വർഷത്തിൽ കാർഷിക , അനുബന്ധ മേഖലകൾക്കായി 41999 കോടി രൂപനീക്കി വച്ചിട്ടുണ്ട് . ചെറുകിട മേഖലയ്ക്കായി 9536 കോടി രൂപയും സേവനമേഖലയ്ക്കായി 43109 കോടി രൂപയും വായ്പാ പദ്ധതിയിൽ നീക്കിവച്ചിട്ടുണ്ട് . പഴം , പച്ചക്കറി , പാൽ ഉല്പാദനരംഗത്ത് സ്വയംപര്യാപ്തത കൈവരിക്കുന്നതിനാണ് ഇത്തവണ നബ്ബാർഡ് ഊന്നൽ നൽകുന്നത് . ഗ്രാമീണ ജീവിത നിലവാരം ഉയർത്തുന്നതും ഉല്പാദനക്ഷമത മെച്ചപ്പെടുത്തുന്നതും പ്രധാനപ്പെട്ട മറ്റ് ലക്ഷ്യങ്ങളാണ് . അടുത്ത സാമ്പത്തികവർഷം ഹ്രസ്വകാല വായ്പ ഇനത്തിൽ 31679 കോടി രൂപയാണ് നീക്കിവയ്ക്കുന്നത് . ഇത് നടപ്പുവർഷത്തേക്കാൾ 16 ശതമാനം അധികമാണ് . ചെറുകിട ജലസേചനം , ഭൂവികസനം , കാർഷികയന്ത്രവത്കരണം , പ്ലാൻറേഷൻ , ഹോർട്ടികൾച്ചർ , മൃഗസംരക്ഷണം , മത്സ്യമേഖലാവികസനം , കാർഷികസംസ്കരണം എന്നീ മേഖലകൾക്കായി നീക്കിവച്ചിരിക്കുന്ന വായ്പ 10320 കോടി രൂപയാണ് . ഇതും നടപ്പുവർഷത്തേക്കാൾ 20 ശതമാനം അധികമാണ് ."
sports,"പ്രണയമാകുമ്പോൾ സൌന്ദര്യപിണക്കം പതിവാണല്ലോ . അത് സെലിബ്രിറ്റികളുടെ കാര്യത്തിലും അങ്ങനെ തന്നെ . ഇന്ത്യൻ മാധ്യമങ്ങളിലെ ഏറ്റവും ചൂടൻ വിഷയമായ വിരാട് കോലി - അനുഷ്ക ശർമ്മ പ്രണയത്തിലും സൌന്ദര്യപിണക്കം സാധാരണമാണ് . അനുഷ്കയുമായി പ്രശ്നമുണ്ടാകുമ്പോൾ അത് പരിഹരിക്കാൻ മുൻകൈ എടുക്കുന്നതും കോലി തന്നെയാണ് . ഇക്കാര്യത്തിൽ ഉപദേശം തേടാൻ കോലി സമീപിക്കുന്ന ഒരു ക്രിക്കറ്റ് താരമുണ്ട് . ബ്രേക്ക്ഫാസ്റ്റ് വിത്ത് ചാംപ്യൻസ് എന്ന ടിവി ഷോയിലാണ് ഇക്കാര്യം കോലി വെളിപ്പെടുത്തിയത് . മുൻ ഇന്ത്യൻ പേസർ സഹീർഖാനാണ് ഇക്കാര്യത്തിൽ കോലിയുടെ വഴികാട്ടി . നാലുവർഷമായുള്ള പ്രണയബന്ധത്തിനിടെ പലതവണ ഇരുവരും പിണങ്ങി . ചില പിണക്കങ്ങൾ മാസങ്ങൾ നീണ്ടു . എന്നാൽ എല്ലാ പിണക്കങ്ങളും പരിഹരിച്ചു , പ്രണയം ഉഷാറാക്കാൻ കോലിയെ സഹായിച്ചത് സഹീർഖാനാണ് . അനുഷ്കയുമൊത്തുള്ള പ്രണയത്തെക്കുറിച്ച് താൻ ആദ്യം പറഞ്ഞതും സഹീറിനോടാണെന്ന് കോലി പറയുന്നു . ഒരു കാര്യവും അനുഷ്കയിൽനിന്ന് മറച്ചുവെക്കരുതെന്നും , എല്ലാ കാര്യങ്ങളും തുറന്നുപറയണമെന്നുമായിരുന്നു സഹീറിന്റെ ആദ്യ ഉപദേശമെന്നും കോലി പറയുന്നു ."
business,"ഗൾഫിലെ പ്രമുഖ ഇ - കൊമേഴ്സ് വെബ്സൈറ്റായ സൂഖ് . കോമിന്റെ നാല് ദിവസത്തെ ഡിസ്കൌണ്ട് വ്യാപാരത്തിന് തുടക്കമായി . വൈറ്റ് ഫ്രൈഡേ എന്ന് പേരിട്ടിരിക്കുന്ന വ്യാപാര മേളയിൽ എട്ട് മില്യൻ ഉൽപ്പന്നങ്ങൾ 85 ശതമാനം വരെ വിലക്കുറവിൽ വിറ്റഴിക്കും . ചെരിപ്പുകൾ , ഷൂസ് , ഇലക്ട്രോണിക് സാധനങ്ങൾ , വീട്ടുപകരണങ്ങൾ , വാച്ചുകൾ , എന്നിങ്ങനെ വിവിധ ബ്രാൻഡഡ് ഉൽപ്പന്നങ്ങൾ സൂഖ് . കോമിലൂടെ സ്വന്തമാക്കാം . എല്ലാ മണിക്കൂറിലും പ്രഖ്യാപിക്കുന്ന എക്സ്ക്ലൂസീവ് ഡീലുകളുമുണ്ട് . 10 ദിർഹം മുതലുള്ള ഉൽപ്പന്നങ്ങളുണ്ട് . 100 ദിർഹമിന് മുകളിൽ വിലയുള്ളവയ്ക്ക് ഷിപ്പിങ് ചാർജ് സൌജന്യമാണ് . തൊട്ടടുത്ത ദിവസം തന്നെ ഉൽപ്പന്നങ്ങൾ കൈയ്യിലെത്തും . സൂഖ് . കോമിനെ ആമസോൺ ഏറ്റെടുത്ത ശേഷമുള്ള ആദ്യത്തെ വലിയ ഓഫർ ഉത്സവമാണിത് . നവംബർ 25ന് അവസാനിക്കും ."
sports,"ടെ സ്റ്റ് ചാ ന്പ്യ ൻ ഷി പ്പി നും ഏ ക ദി ന ഇ ൻറ ർ നാ ഷ ണ ൽ ലീ ഗി നും ഇ ൻറ ർ നാ ഷ ണ ൽ ക്രി ക്ക റ്റ് കൌ ൺ സി ലി ( ഐ സി സി ) ൻറെ പ ച്ച ക്കൊ ടി . ഏ റെ ച ർ ച്ച ക ൾ ക്കു കൂ ടി യാ ലോ ച ന ക ൾ ക്കു ശേ ഷം ഐ സി സി ചീ ഫ് എ ക്സി ക്യു ട്ടി വ് ഡേ വ് റി ച്ചാ ർ ഡ്സ ണാ ണ് ഓ ക്ല ൻ ഡി ൽ ഇ ക്കാ ര്യം സ്ഥി രീ ക രി ച്ച ത് . ഒ ൻപ തു ടീ മു ക ൾ ആ റു പ ര മ്പരകൾ ക ളി ക്കു ന്ന താ ണ് ടെ സ്റ്റ് സീ രീ സ് ലീ ഗ് . ര ണ്ടു വ ർ ഷ ങ്ങ ളി ലാ യി ന ട ക്കു ന്ന പ ര മ്പരകളിൽ മൂ ന്നു ഹോം മാ ച്ചു ക ളും മൂ ന്ന് എ വേ മാ ച്ചു ക ളും ഉ ൾ പ്പെ ടു ന്നു . പ ര മ്പരയിൽ ഏ റ്റ വും കു റ ഞ്ഞ ത് ര ണ്ടു ടെ സ്റ്റു ക ളും പ ര മാ വ ധി അ ഞ്ചു ടെ സ്റ്റു ക ളും ക ളി ക്ക ണം . സിം ബാ ബ്വെ , അ ഫ്ഗാ നി സ്ഥാ ൻ , അ യ ർ ല ൻ ഡ് എ ന്നീ ടീ മു ക ളെ ടെ സ്റ്റ് ചാ ന്പ്യ ൻ ഷി പ്പി ൽ പ ങ്കെ ടു പ്പി ക്കി ല്ല . 2019 ലോ ക ക പ്പി നു ശേ ഷ മാ വും ടെ സ്റ്റ് സീ രീ സ് ലീ ഗ് ആ രം ഭി ക്കു ക . 2020ൽ ആ രം ഭി ക്കാ ൻ പ ദ്ധ തി യി ട്ടി ട്ടു ള്ള ഏ ക ദി ന ലീ ഗി ൽ 13 ടീ മു ക ളാ ണ് പ ങ്കെ ടു ക്കു ന്ന ത് . ഇ തി ൽ ഐ സി സി യു ടെ 12 പൂ ർ ണ അം ഗ ങ്ങ ളും ഐ സി സി ലോ ക ക്രി ക്ക റ്റ് ലീ ഗ് ചാ ന്പ്യ ൻ ഷി പ്പ് ജേ താ വും ഉ ൾ പ്പെ ടു ന്നു . 2023 ലോ ക ക പ്പി നു മു ൻപ് ര ണ്ടു വ ർ ഷ മെ ടു ത്ത് ലീ ഗ് ന ട ത്താ നാ ണ് ഐ സി സി യു ടെ പ ദ്ധ തി ."
business,രാജ്യത്താകെ ഏകീകൃത നികുതി സംവിധാനം നിലവിൽ വന്നെങ്കിലും പൊതു വിപണിയിൽ ഉടനടി പ്രതിഫലനം ഉണ്ടാകില്ല . ജി . എസ് . ടി വ്യാപാര ശൃംഖലയിലേക്ക് നിത്യോപയോഗ സാധനങ്ങളെത്താൻ ഇനിയും ആഴ്ചകളെടുക്കുമെന്നാണ് കണക്കുകൂട്ടൽ ജി . എസ് . ടി നിലവിൽ വന്നതോടെ നിത്യോപയോഗ സാധനങ്ങൾക്ക് പൊതുവെ വിലകുറയുമെന്നാണ് കേൾവി . അർദ്ധരാത്രി നിലവിൽ വന്ന നികുതി പരിഷ്കാരത്തിന്റെ ഭാഗമായി ബില്ലിങ് രീതികളിലടക്കം വരുത്തേണ്ടത് വലിയ മാറ്റങ്ങളാണെന്നാണ് വ്യാപാരികൾ പറയുന്നത് . നിലവിലെ സ്റ്റോക്ക് എങ്ങനെ വിറ്റഴിക്കുമെന്ന കാര്യത്തിലും ആശയക്കുഴപ്പമുണ്ട് . നികുതി ഘടനയിലെ മാറ്റം വിലയിലുണ്ടാക്കിയ കയറ്റിറക്കങ്ങൾ തൽക്കാലം കണക്കിലെടുക്കേണ്ടതില്ലെന്നാണ് മിക്കവാറും വ്യാപാരികളുടെ തീരുമാനം . അതുകൊണ്ടു തന്നെനിലവിലുള്ള സ്റ്റോക്കിന് വില വ്യത്യാസം ബാധകമാകില്ല . ഉപഭോക്താക്കൾക്ക് പൊതുവെ കാത്തിരുന്ന് കാണാമെന്ന നിലപാടാണ് അസംസ്കൃത വസ്തുക്കളുടെ നികുതി വ്യത്യാസത്തിനനുസരിച്ച് ഉത്പന്നത്തിന്റെ നികുതിഘടനയും മാറും . അതുകൊണ്ടു തന്നെ ജൂലൈ ഒന്നു മുതൽ ഉത്പാദിപ്പിക്കുന്ന വസ്തുക്കളിൽ മാത്രമെ ജി . എസ് . ടിയുടെ ഗുണദോഷങ്ങൾ അറിയാനാകൂ . അതായത് ഒരു ഉൽപ്പന്നം ഉത്പാന കേന്ദ്രത്തിൽ നിന്ന് ഉപഭോക്താവിലേക്കെത്താനുള്ള കാലതാമസമനുസരിച്ചിരിക്കും ജിഎസ്ടി സാധാരണക്കാരന്റെ ജീവിതത്തിലുണ്ടാക്കുന്ന മാറ്റമറിയാൻ ചുരുങ്ങിയത് ആറുമാസമെങ്കിലുമെടുക്കുമെന്നാണ് വിദഗ്ദർ പറയുന്നത് .
business,"നികുതി പിരിക്കുന്നതിലും നിയന്ത്രണത്തിലും സംസ്ഥാനങ്ങളും കേന്ദ്ര സർക്കാരും തമ്മിലുള്ള തർക്കം തുടർന്നതിനാൽ എട്ടാം ജിഎസ്ടി കൌൺസിൽ യോഗവും അലസി . നികുതി വരുമാനത്തിൽ 50 ശതമാനം കേന്ദ്രത്തിനും 50 ശതമാനം സംസ്ഥാനത്തിനും എന്ന കേന്ദ്ര നിലപാടിനെതിരെ കേരളം പുതിയ നിർദ്ദേശം മുന്നോട്ടുവച്ചു . സംസ്ഥാനങ്ങൾക്ക് 60 ശതമാനവും കേന്ദ്രത്തിന് 40 ശതമാനവുമെന്ന കേരള നിർദ്ദേശംത്തെ ഡൽഹി , പശ്ചിമബംഗാൾ , തമിഴ്നാട് തുടങ്ങിയ സംസ്ഥാനങ്ങളും പിന്തുണച്ചതോടെ കേന്ദ്രസർക്കാർ തീരുമാനം ഈ മാസം 16ലെ ഒമ്പതാം ജിഎസ്ടി കൌൺസിലിലേക്ക് മാറ്റി . ഒന്നരക്കോടിക്ക് താഴെ വാർഷിക വിറ്റുവരവുള്ളവരുടെ നികുതി പരിക്കിക്കാനുള്ള അവകാശം പങ്കിടാമെന്ന കേന്ദ്ര നിലപാട് തള്ളിയ സംസ്ഥാനങ്ങൾ വിട്ടുവീഴ്ചയ്ക്ക് തയ്യാറായില്ല . നികുതി സംസ്ഥാനങ്ങൾക്ക് മാത്രമാക്കണമെന്നാണ് സംസ്ഥാനങ്ങളുടെ നിലപാട് . സമുദ്രതീരത്ത് നിന്ന് 12 നോട്ടിക്കൽ മൈലിനകത്ത് നിലയുറപ്പിക്കുന്ന കപ്പലുകളിലെ ചരക്കുകൾക്കും ഇന്ധനത്തിനും ഉള്ള നികുതിയും വിട്ടു നൽകാനാകില്ലെന്ന് സംസ്ഥാനങ്ങൾ ഒറ്റക്കെട്ടായി നിലപാടെടുത്തു . ഇതോടെ ഏപ്രിൽ മുതൽ ചരക്ക് സേവന നികുതി നടപ്പിലാക്കാനാകില്ലെന്ന് ഉറപ്പായതായി ധനമന്ത്രി തോമസ് ഐസക് പറഞ്ഞു . 16ലെ കൌൺസിൽ യോഗത്തിൽ സമവായത്തിലെത്തി സെപ്റ്റംബറിന് മുന്പ് ചരക്ക് സേവന നികുതി യാഥാർഥ്യമാക്കാനാണ് കേന്ദ്രസർക്കാർ ശ്രമം ."
technology,"ജൂൺ 30 മുതൽ 250 രൂപയുടെ സ്മാർട്ട്ഫോൺ ഫ്രീഡം 251 വീണ്ടും എത്തുമെന്ന് നിർമാതാക്കൾ . ജൂൺ 30ന് പുതിയ റജിസ്ട്രേഷൻ ആരംഭിക്കാനാണ് നിർമാതാക്കൾ തീരുമാനിച്ചിരിക്കുന്നത് . എന്നാൽ ഫോണിൻറെ വിതരണം സംബന്ധിച്ച് അന്തിമ സമയക്രമം കമ്പനി ഇതുവരെ പറഞ്ഞിട്ടില്ല . ആദ്യഘട്ടത്തിൽ കഴിഞ്ഞ ഫിബ്രവരിയിൽ ഫോണിന് വേണ്ടിയുള്ള റജിസ്ട്രേഷൻ ആളുകളുടെ തള്ളിക്കയറ്റം മൂലം വൻ പരാജയമായിരുന്നു . ഇതേ തുടർന്ന് ഫ്രീഡം 251 നിർമാതാക്കളായ റിംഗിംങ് ബെല്ലിന് എതിരെ വൻ പ്രതിഷേധമാണ് ഉയർന്നത് . കേന്ദ്ര ഏജൻസികൾ ഇവർക്കെതിരെ അന്വേഷണവും പ്രഖ്യാപിച്ചിരുന്നു . ഇതിൽ ചില കേസുകൾ ഇപ്പോഴും നിലവിലുണ്ട് . ഇതിനിടയിലാണ് പുതിയ വാദങ്ങളുമായി റിംഗിങ്ങ് ബെൽ രംഗത്ത് എത്തുന്നത് . ബിജെപി മുതിർന്ന നേതാവ് മുരളീ മനോഹർ ജോഷിയാണ് ഈ ഫോൺ പുറത്തിറക്കിയത് . തനിക്ക് ഒരോ ഫോണിനും 140 മുതൽ 150 രൂപ വരെ നഷ്ടം ഉണ്ടാകുമെങ്കിലും ഇന്ത്യയിലെ പാവം ജനങ്ങളെ തമ്മിൽ ബന്ധിപ്പിച്ച് അവരെ ഡിജിറ്റൽ ഇന്ത്യ , മെയ്ക്ക് ഇൻ ഇന്ത്യ പോലുള്ള പദ്ധതികളുടെ ഭാഗമാക്കുക എന്നതാണ് ലക്ഷ്യമെന്നാണ് ഫ്രീഡം 251നെക്കുറിച്ച് റിംഗിങ്ങ് ബെൽ സിഇഒ മോഹിത്ത് ഗോയൽ പറയുന്നു . രണ്ട് ലക്ഷത്തോളം ഫ്രീഡം 251 വിതരണം ചെയ്യാൻ തയ്യാറാണെന്നാണ് ഗോയൽ പറയുന്നത് . ജൂൺ 30ന് തന്നെ ഫിബ്രവരിയിൽ വിജയകരമായി റജിസ്ട്രർ ചെയ്തവർക്ക് ഫ്രീഡം ഫോൺ എത്തിക്കുമെന്നാണ് ഗോയലിൻറെ അവകാശവാദം ."
technology,"ആധാർ ഡാറ്റ കവർച്ചയുടെ ഞെട്ടിപ്പിക്കുന്ന രീതികൾ കേസിലെ മുഖ്യപ്രതിയായ അഭിനവ് ശ്രീവാസ് തവ അന്വേഷണം സംഘത്തിക് മുമ്പാകെ പുറത്തുവിട്ടു . ആറ് മണിക്കൂർ നീണ്ട പ്രതിയുടെ ഡാറ്റാ കവർച്ചാ രീതിയുടെ അവതരണം അന്വേഷണ സംഘത്തെ അമ്പരപ്പിച്ചു . സർക്കാർ വെബ് സൈറ്റിൽ നിന്ന് ആധാർ വിവരങ്ങൾ ഹാക്ക് ചെയ്യുന്ന രീതിയാണ് പ്രതി വിവരിച്ചത് . സൈബർ കുറ്റാന്വേഷണ വിഭാഗം ഇൌ നടപടികൾ ഒന്നടങ്കം വീഡിയോയിൽ പകർത്തുകയും ചെയ് തിട്ടുണ്ട് . ആധാർ വിവരങ്ങൾ കൈകാര്യം ചെയ്യുന്ന ചില വെബ്സൈറ്റുകളിലെ എച്ച് . ടി . ടി . പി . എസ് സുരക്ഷയുടെ അഭാവമാണ് വിവരങ്ങൾ ചോർത്താൻ സഹായിച്ചത് . നാഷണൽ ഇൻഫർമാറ്റിക്സ് സെന്റർ കൈകാര്യം ചെയ്യുന്ന ഇ - ഹോസ് പിറ്റൽ വെബ് സൈറ്റിൽ നിന്നാണ് ആധാർ വിവരങ്ങൾ ഹാക്ക് ചെയ്തത് . ബ്രൌസറും വെബ് സൈറ്റിനും ഇടയിൽ നടക്കുന്ന വിനിമയങ്ങൾ ഒന്നും തന്നെ രഹസ്യകോഡിലേക്ക് ( എൻക്രിപ് റ്റ് ) മാറ്റിയിരുന്നുമില്ല . ബാങ്കിങ് , ഒാൺലൈൻ ഷോപ്പിങ് പോലുള്ള അതീവ സുരക്ഷാ ഇടപാടുകൾ സുരക്ഷിതമാക്കാൻ വേണ്ടി എച്ച് . ടി . ടി . പി . എസ് ഉപയോഗിക്കാറുണ്ട് . എന്നാൽ ആധാർ വിവരങ്ങൾ കൈകാര്യം ചെയ്യുന്ന പല സർക്കാർ വെബ്സൈറ്റുകളിലും ഈ സുരക്ഷാ സംവിധാനമില്ല . ഖരക്പൂർ ഐ . ഐ . ടിയിൽ നിന്ന് എം . എസ് സി ബിരുദം നേടിയ അഭിനവ് ശ്രീവാസ് ത ഇ - ഹോസ് പിറ്റൽ വെബ് സൈറ്റ് ഹാക്ക് ചെയ് തെന്നതിനാണ് അറസ് റ്റിലായത് . ആധാർ ആധികാരികത പരിശോധിക്കുന്ന കെ . വൈ . സി യൂസർ ഏജൻസിയാണിത് . ഇവിടെ നിന്ന് വിവരങ്ങൾ മോഷ്ടിച്ച ശേഷം ശ്രീവാസ് ത ഗൂഗിൾ പ്ലേ സ് റ്റോറിൽ ഇ - കെ . വൈ . സി എന്ന പേരിൽ ആപ് ഒരുക്കി . ആർക്ക് വേണമെങ്കിലും ഇതുവഴി ആധാർ ഡാറ്റ ലഭ്യമായിരുന്നു . എന്നാൽ തന്റെ നടപടിയിൽ ക്രിമിനൽ ലക്ഷ്യം ഇല്ലായിരുന്നുവെന്നാണ് ഇയാൾ അവകാശപ്പെടുന്നത് . സാധാരണക്കാർക്ക് ആധാർ വിവരങ്ങൾ ലഭ്യമാകാൻ ലക്ഷ്യമിട്ട് ഒരു ആപ് രുപപ്പെടുത്തുകയാണ് ചെയ് തതെന്നാണ് ഇയാൾ പറയുന്നത് . എന്നാൽ വെബ് സൈറ്റ് ഹാക്ക് ചെയ് തത് തന്നെ ക്രിമിനൽ കുറ്റമാണെന്ന് അന്വേഷണ ഉദ്യോഗസ് ഥർ അറിയിച്ചത് . ഇയാളിൽ നിന്ന് പിടിച്ചെടുത്ത നാല് ലാപ് ടോപ്പ് , ഹാർഡ് ഡിസ് ക് എന്നിവ ഫോറൻസിക് സയൻസ് ലാബിൽ പരിശോധനക്ക് അയച്ചിട്ടുണ്ട് ."
entertainment,"കുടുംബത്തിനെതിരായി എത്തുന്ന വിമർശനങ്ങൾക്കും ട്രോളുകൾക്കും കൃത്യമായി മറുപടി പറയുന്ന താരമാണ് . അഭിഷേക് ബച്ചൻ . ആരേയും അഭിഷേക് വെറുതെ വിടാറില്ല . ഐശ്വര്യ റായ് ബച്ചന് അർഹതപ്പെട്ടതല്ലെന്നും ഒന്നിനും കൊള്ളാത്തവരാണെന്നും ട്വീറ്റ് ചെയ്ത ട്രോളനാണ് അഭിഷേകിൻറെ മറുപടി . ഐപിഎൽ താരം സ്റ്റുവർട്ട് ബിന്നിക്കും അഭിഷേക് ബച്ചനും സുന്ദരിമാരായ ഭാര്യമാരെ കിട്ടി , ഇരവർ രണ്ടുപേർക്കും അതിന് അർഹതയില്ല . ഒന്നിനും കൊള്ളാത്തവരാണ് ഇരുവരും . സിനിമയിലും ക്രിക്കറ്റിലും അവർ എത്തിയത് പിന്മുറക്കാരുടെ തണലിലാണെന്നുമായിരുന്നു ട്രോൾ . ബേബി ഡിയോൺ വ്യാജ ട്വിറ്റർ പേജിലാണ് ട്രോൾ വന്നത് . ട്രോളിന് മണിക്കൂറുകൾക്കകം ബച്ചൻ മറുപടിയുമായെത്തി . പ്രതീകാത്മകമായിട്ടായിരുന്നു അഭിഷേകിൻറെ മറുപടി . എൻറെ ഷൂവിൽ പത്തടി നടക്കാൻ താങ്കൾ സാധിക്കുമെങ്കിൽ ഞാൻ നിങ്ങളെ ബഹുമാനിക്കാം , വിലയിരുത്തലുമായി എത്തുമ്പോൾ സ്വന്തം കാര്യത്തിൽ എന്തെങ്കിലും ചെയ്യാൻ സമയം കണ്ടെത്തൂ . . . മറ്റുള്ളവരെ കുറിച്ച് മാത്രം വേവലാതി പെടാതിരിക്കുക . ദൈവത്തിനറിയാം നമുക്ക് എല്ലാവർക്കും അവരുടേതായ വഴിയുണ്ട് . അസുഖം പെട്ടെന്ന് ശരിയകട്ടെ . . . . എന്നുമായിരുന്നു അഭിഷേക് മറുപടിയായി ട്വീറ്റ് ചെയ്തത് . അനുരാഗ് കശ്യപിൻറെ മൻമർസിയാൻ എന്ന ചിത്രത്തിലൂടെ നീണ്ട രണ്ടുവർഷത്തെ ഇടവേളയ്ക്ക് ശേഷം വീണ്ടും സിനിമയിലേക്ക് തിരിച്ചെത്തുകയാണ് അഭിഷേക് . ഹൌസ് ഫുൾ 3 എന്ന ചിത്രത്തിലായിരുന്നു അഭിഷേക് അവസാനം വേഷമിട്ടത് ."
entertainment,അറുപത്തി മൂന്നാം പിറന്നാൾ ദിനമായ ഇന്ന് രാഷ്ട്രീയപ്രവേശത്തെക്കുറിച്ച് സുപ്രധാന പ്രഖ്യാപനം നടത്താനൊരുങ്ങുകയാണ് നടൻ കമൽഹാസൻ . ജനങ്ങൾക്ക് പരാതികൾ നൽകാനും സംവദിയ്ക്കാനുമുള്ള മൊബൈൽ ആപ്ലിക്കേഷൻ കമൽ ഇന്ന് പുറത്തിറക്കും . ചെന്നൈയിലെ മഴക്കെടുതിയുടെ പശ്ചാത്തലത്തിൽ ആഘോഷങ്ങളില്ലാത്ത പിറന്നാളാകും ഇന്നത്തേതെന്ന് കമൽ നേരത്തേ പ്രഖ്യാപിച്ചിരുന്നു . അന്നും ഇന്നും രാഷ്ട്രീയജീവിയാണ് നടൻ കമൽഹാസൻ . സിനിമകളിലും എഴുത്തിലും വാക്കുകളിലും രാഷ്ട്രീയം പറയാൻ കമലിന് പേടിയുണ്ടായിരുന്നില്ല . ദ്രാവിഡരാഷ്ട്രീയത്തിൽ അടിയുറച്ച് വിശ്വസിയ്ക്കാനും മനുഷ്യാവകാശപ്രശ്നങ്ങളെക്കുറിച്ച് ഉറക്കെ സംസാരിയ്ക്കാനും കമൽ ഒരിക്കലും മടിച്ചില്ല . രാഷ്ട്രീയം വേർതിരിയ്ക്കാനാകാത്ത തമിഴ് സിനിമാ ലോകത്ത് അധികാരം സ്വപ്നം കാണാതെ രാഷ്ട്രീയജീവിയായി തുടരുമെന്ന് പ്രഖ്യാപിച്ച കമൽ ഒടുവിൽ തെരഞ്ഞെടുപ്പ് രാഷ്ട്രീയത്തിലെത്തുകയാണ് . പാർട്ടി പ്രഖ്യാപിയ്ക്കുമെന്നും അതിന് മുന്നോടിയായി ജനങ്ങളുമായി സംവദിയ്ക്കുകയാണെന്നും കമൽ ഏറ്റവുമൊടുവിൽ നടന്ന ആരാധകസംഗമത്തിലും പ്രഖ്യാപിച്ചിരുന്നു . ഒരിടവേളയ്ക്ക് ശേഷം ജല്ലിക്കട്ട് സമരകാലത്താണ് ശക്തമായ രാഷ്ട്രീയപ്രസ്താവനകളുമായി കമൽഹാസൻ വീണ്ടും ജനങ്ങൾക്ക് മുന്നിലെത്തിയത് . ബിജെപിയുടെ കളിപ്പാവയായ അണ്ണാ ഡിഎംകെയെ രൂക്ഷമായ ഭാഷയിൽ വിമർശിച്ച കമൽ കേന്ദ്രസർക്കാരിൻറെ സാമ്പത്തികനയങ്ങൾക്കെതിരെയും ശബ്ദമുയർത്തി . രാഷ്ട്രീയം പഠിയ്ക്കാനെന്നു തന്നെ പ്രഖ്യാപിച്ചുകൊണ്ട് മുഖ്യമന്ത്രി പിണറായി വിജയനെയും ദില്ലി മുഖ്യമന്ത്രി അരവിന്ദ് കെജ്രിവാളിനെയും കണ്ടു . ജയലളിതയുടെ മരണത്തിനും അനാരോഗ്യം മൂലം കരുണാനിധി സജീവരാഷ്ട്രീയം ഉപേക്ഷിച്ചതിനും ശേഷം ശക്തമായ ദ്രാവിഡബിംബങ്ങളില്ലാത്ത തമിഴ്നാട്ടിൽ ബിജെപി വിരുദ്ധവികാരം മുതലെടുക്കാൻ കമൽ ശ്രമിയ്ക്കുന്നു . ബിജെപിയോടും വലതുപക്ഷരാഷ്ട്രീയത്തോടും ചായ്വ് പുലർത്തുന്ന രജനീകാന്തും രാഷ്ട്രീയപ്രവേശത്തിന്റെ സൂചന നൽകുമ്പോൾ വീണ്ടുമൊരു താരരാഷ്ട്രീയത്തിന് തമിഴ്നാട്ടിൽ കളമൊരുങ്ങുകയാണ് .
entertainment,രണ്ട് ദിവസം കൊണ്ട് അന്താരാഷ്ട്ര തലത്തിൽ വരെ വൈറലായ മലയാള സിനിമ അഡാർ ലൌവിലെ പ്രണയഗാനവും പ്രിയ വാരിയരുമാണ് ഇപ്പോൾ ചർച്ചാവിഷയം . ഗാനത്തിനെതിരെ പ്രതിഷേധങ്ങൾ ഉയരുന്ന സാഹചര്യത്തിലും ചിത്രത്തിൻറെ പ്രൊമോഷൻറെ തിരക്കിലാണ് അണിയറപ്രവർത്തകർ . കൊച്ചി ലുലുമാളിൽ വെച്ച നടന്ന അഡാർ ലവിൻറെ പ്രൊമോഷണൽ വീഡിയോയും പുറത്തിറങ്ങി . ഒറിജിനലിനെ വെല്ലും ഗൺ കിസുമായി പ്രിയ വാരിയർ തന്നെയാണ് ഇവിടെയും താരം . വീഡിയോ കാണാം യുവസംവിധായകൻ ഒമർ ലുലു അണിയിച്ചൊരുക്കുന്ന ഒരു അഡാർ ലൌ കൌമാരക്കാരുടെ പ്രണയവും സൌഹൃദവും പ്രമേയമാക്കുന്ന ചിത്രമാണ് . പ്രധാനവേഷങ്ങളിൽ പുതുമുഖങ്ങളെത്തുന്ന സിനിമയിൽ ഷാൻ റഹ്മാൻ സംഗീതം നൽകി വിനീത് ശ്രീനിവാസൻ ആലപിച്ച ഗാനമാണ് ആദ്യം വൈറലും ഇപ്പോൾ വിവാദത്തിലുമായിരിക്കുന്നത് . പി . എം . എ ജബ്ബാർ എന്ന മാപ്പിളപ്പാട്ട് രചയിതാവ് പതിറ്റാണ്ടുകൾക്ക് മുൻപ് എഴുതിയ ഗാനം ഷാൻ - വിനീത് ടീം പുതിയ ഈണത്തിൽ ചിത്രത്തിൽ ഉൾപ്പെടുത്തുകയായിരുന്നു . ഗാനത്തിലെ പ്രണയരംഗങ്ങളിലൂടെയാണ് പ്രിയ പ്രകാശ് വാര്യർ സൈബർ സെൻസേഷനായി മാറിയത് . ഒറ്റരാത്രികൊണ്ട് ട്രെൻഡിങ്ങായ ഗാനത്തിലൂടെ ആരാധകരുടെ മനം കവർന്ന നായികയാണ് പ്രിയ വാര്യർ . പ്രിയ വാര്യർക്ക് ഒറ്റ ദിവസം കൊണ്ട് ആറുലക്ഷത്തിലേറെ ആരാധകരെയാണ് ലഭിച്ചത് . ചിത്രത്തിലെ ഒരു ഗാനരംഗത്ത് കണ്ണിറുക്കുന്ന സീനാണ് പ്രിയയ്ക്ക് ഇത്രയും ആരാധകരുണ്ടാക്കിയത് . അതേസമയം ചിത്രത്തിലെ ഗാനം മതവികാരം വ്രണപ്പെടുത്തി എന്നിരോപിച്ച് ഹൈദരാബാദില ഒരു സംഘം പരാതി നൽകിയിരുന്നു . ഹൈദരാബാദ് പൊലീസ് ഒമർ ലുലുവിനെതിരെ കേസെടുക്കുകയും ചെയ്തു . തുടർന്ന് മാണിക്യമലരായ പൂവി . . . . ഗാനം പിൻവലിക്കുമെന്ന് ഒമർ ലുലു അറിയിച്ചിരുന്നു . യൂ ട്യൂബിൽ നിന്നും ഗാനം പിൻവലിക്കുമെന്നും തീരിമാനിച്ചിരുന്നു . അതേസമയം ജനപിന്തുണ കരുതി തീരുമാനം മാറ്റുകയായിരുന്നു .
business,സംസ്ഥാനത്ത് ഇന്ധനവില കുതിച്ചുയരുന്നു . ഇന്നും പെട്രോളിനും ഡീസലിനും വില വർധിച്ചു . തുടർച്ചയായ ഒൻപതാം ദിവസമാണ് പെട്രോളിന് വില വർധിക്കുന്നത് . തലസ്ഥാന നഗരത്തിൽ പെട്രോളിന് ഇന്ന് 14 പൈസയുടെ വർധനവാണ് ഉണ്ടായത് . 81 . 45 രൂപയാണ് ഒരു ലിറ്റർ പെട്രോളിൻറെ വില . ഡീസലിനാകട്ടെ ഇന്ന് 15 പൈസയുടെ വർധനവാണ് രേഖപ്പെടുത്തിയത് . ഇതോടെ ലിറ്ററിന് 74.74 രൂപയായിട്ടുണ്ട് . കഴിഞ്ഞ ഒൻപത് ദിവസങ്ങൾ കൊണ്ട് ഒരു രൂപയിലധികം പെട്രോളിന് വർധിച്ചപ്പോൾ ഡീസലിനാകട്ടെ 94 പൈസയും വർധിച്ചിട്ടുണ്ട് .
business,"ട്രെയിനിൽ റിസർവ് ചെയ്ത സീറ്റ് ലഭിക്കാതെ യാത്ര ചെയ്യേണ്ടി വന്നയാൾക്ക് റെയിൽവെ 75,000 രൂപ നഷ്ട പരിഹാരം നൽകണമെന്ന് ദില്ലി ഉപഭോക്തൃ തർക്ക പരിഹാര ഫോറം ഉത്തരവിട്ടു . ദില്ലി സ്വദേശിയായ വി വിജയ്കുമാർ എന്നയാളാണ് താൻ റിസർവ് ചെയ്ത സീറ്റിൽ മറ്റുചിലരാണ് യാത്ര ചെയ്തതെന്നും തനിക്ക് സീറ്റ് ലഭിച്ചില്ലെന്നും കാണിച്ച് ജില്ലാ ഉപഭോക്തൃ ഫോറത്തിൽ പരാതി നൽകിയത് . തുടർന്ന് 75,000 രൂപ പിഴ ശിക്ഷ വിധിക്കുകയും ഇത് സംസ്ഥാന ഫോറം ശരിവെയ്ക്കുകയുമായിരുന്നു . 2013 മാർച്ച് 30നാണ് ദില്ലിയിൽ നിന്ന് വിജയവാഡയിലേക്ക് വിജയകുമാർ ട്രെയിനിൽ യാത്ര ചെയ്തത് . കാൽ മുട്ടിന് വേദനയുണ്ടായിരുന്നതിനാൽ ലോവർ ബെർത്താണ് റിസർവ് ചെയ്തിരുന്നത് . യാത്രയ്ക്കിടെ മദ്ധ്യപ്രദേശിലെ ബിന സ്റ്റേഷനിൽ വെച്ച് ട്രെയിനിൽ കയറിയ ചിലർ തന്റെ സീറ്റ് കൈവശപ്പെടുത്തിയെന്നാണ് പരാതി . സുഗമമായി യാത്ര ചെയ്യാൻ സാധിക്കാത്ത വിധം ഇവർ ശല്യവും ചെയ്തു . ട്രെയിനിലെ ടി . ടി . ഇയോട് പരാതിപ്പെടാൻ ശ്രമിച്ചെങ്കിലും അദ്ദേഹത്തെ കണ്ടുകിട്ടിയില്ല . തുടർന്ന് ഏറെ ബുദ്ധിമുട്ടിയാണ് താൻ ലക്ഷ്യസ്ഥാനത്ത് എത്തിയതെന്ന് അദ്ദേഹം പറഞ്ഞു . പരാതി പരിഗണിച്ച ജില്ലാ ഉപഭോക്തൃ ഫോറത്തിൽ റെയിൽവെയുടെ ഭാഗം വിശദീകരിക്കാൻ ആരും എത്തിയില്ല . തുടർന്ന് മോശം സേവനത്തിന്റെ തെളിവായി അതും പരിഗണിച്ച ഉപഭോക്താവിന് നേരിട്ട ബുദ്ധിമുട്ടിന് പരിഹാരമായി 75,000 രൂപ നഷ്ടപരിഹാരമായി നൽകാൻ വിധിച്ചു . തുകയുടെ മൂന്നിൽ ഒരു ഭാഗം ആ ദിവസം പരാതിക്കാരൻ യാത്ര ചെയ്ത കോച്ചിന്റെ ചുമതലയുണ്ടായിരുന്ന ടി . ടി . ഇയുടെ ശമ്പളത്തിൽ നിന്ന് ഈടാക്കണമെന്നും ഉത്തരവുണ്ട് ."
entertainment,സിനിമയുടെ ചിത്രീകരണം 2018 ഏപ്രിൽ ആരംഭിക്കുമെന്നും സംവിധായകൻ അറിയിച്ചു . മമ്മൂട്ടി നായകനാകുന്ന കുഞ്ഞാലിമരയ്ക്കാർ സിനിമയുടെ ഫസ്റ്റ്ലുക്ക് പോസ്റ്റർ പുറത്തിറങ്ങിയിട്ടുണ്ട് . ഓഗസ്റ്റ് സിനിമാസിൻറെ ഫേസ്ബുക്ക് പേജിലൂടെയാണ് പോസ്റ്റർ സിനിമാ പ്രേമികൾക്കായി പങ്കുവച്ചത് . സിനിമയുമായി ബന്ധപ്പെട്ട് കൂടുതൽ വിവരങ്ങൾ പുറത്ത് വിട്ടിട്ടില്ല . അതേസയമം പ്രിയദർശൻറെ സംവിധാനത്തിൽ മോഹൻലാൽ നായകനാകുന്ന കുഞ്ഞാലിമരയ്ക്കാർ അണിയറയിൽ ഒരുങ്ങുന്നുവെന്ന റിപ്പോർട്ടുകൾ പുറത്തു വന്നിരുന്നു . സിനിമയ്ക്കുള്ള വിവരങ്ങൾ ശേഖരിക്കാൻ ഏകദേശം പത്തുമാസമെങ്കിലും വേണ്ടിവരുമെന്ന് പ്രിയദർശൻ പറഞ്ഞു . അന്നത്തെ കാലത്തുള്ള വിവരങ്ങൾ ശേഖരിക്കുകയെന്നത് വെല്ലുവിളി നിറഞ്ഞതാണെന്നും ഇതുവരെ ശേഖരിച്ചത് ജനങ്ങൾക്ക് അറിയാവുന്ന കാര്യങ്ങൾ തന്നെയാണെന്നും സംവിധായകൻ പറഞ്ഞു . ഇതിന് മുൻപ് ഒട്ടേറെ കഥകൾ കേട്ടിരുന്നു . എന്നാൽ കുഞ്ഞാലിമരയ്ക്കാരുടെ കഥയിലാണ് താൽപര്യം തോന്നിയതെന്നും പ്രിയദർശൻ പറഞ്ഞതായി ടൈംസ് ഓഫ് ഇന്ത്യ റിപ്പോർട്ട് ചെയ്തിരുന്നു .
technology,"ആപ്പിളിൻറെ പുതിയ ഐഫോണുകൾ ലോക വിപണിയിൽ മികച്ച പ്രകടനം നടത്തുന്നുണ്ട് . എന്നാൽ പല പ്രശ്നങ്ങളും പുതിയ ഐഫോൺ XS , XS മാക്സ് , XR എന്നിവയെക്കുറിച്ച് ഉയർന്നിരുന്നു . ഇവയൊക്കെ ചെറിയ പ്രശ്നങ്ങളാണെന്നാണ് ആപ്പിൾ പറഞ്ഞിരുന്നു . ഇത്തരം പാച്ചുകൾ അപ്ഡേഷനിലൂടെ പരിഹരിച്ചതായും ആപ്പിൾ വ്യക്തമാക്കുന്നു . ഇതിന് ഇടയിലാണ് പുതിയ വെളിപ്പെടുത്തൽ വന്നിരിക്കുന്നത് . പ്രമുഖ ടെക് യൂട്യൂബ് ചാനൽ ഫോൺബഫ് വെളിപ്പെടുത്തിയ കാര്യങ്ങളാണ് ഐഫോണിൻറെ പുതിയ പതിപ്പിനെ വിമർശന മുനയിൽ നിർത്തുന്നത് . ഐഫോൺ XS , XS മാക്സ് മികച്ച സിപിയു പ്രവർത്തനമാണ് നടത്തുന്നത് എന്നാൽ ബാറ്ററി ശരിക്കും ചതിക്കും ഫോൺബഫിനെ ഉദ്ധരിച്ച് ഫോർബ്സ് റിപ്പോർട്ട് ചെയ്യുന്നു . ഇന്ന് ലഭിക്കാവുന്ന ഏറ്റവും വില കൂടിയ ഐഫോൺ മോഡലുകളാണ് ഐഫോൺ XS , XS മാക്സ് . അതിനാൽ തന്നെ ഈ ഐഫോൺ മോഡലുകളുടെ പ്രധാന എതിരാളി സാംസങ്ങ് ഗ്യാലക്സി നോട്ട് 4 വച്ചാണ് ഫോൺബഫ് പരീക്ഷണം നടത്തിയത് . ഐഫോൺ മോഡലുകളിലും സാംസങ്ങ് ഫോണുകളിലും ഒരേ പ്രവർത്തനങ്ങൾ മണിക്കൂറുകളോളം ഇവർ ചെയ്തു . ഈ സമയത്ത് പ്രവർത്തന വേഗത ഐഫോണിനാണെന്ന് സൂചിപ്പിക്കുന്നുണ്ട് ഫോൺബഫ് . അവസാനം ആപ്പിൾ ഫോണുകൾ ചാർജ് തീർന്ന് സ്വിച്ച് ഓഫായി . എന്നാൽ അപ്പോഴും സാംസങ്ങ് നോട്ട് 9ൽ 37 ശതമാനം ബാറ്ററി ബാക്കിയുണ്ടായിരുന്നു . എങ്കിലും ചില കാര്യങ്ങൾ ഫോൺബഫ് ചൂണ്ടികാട്ടുന്നു . അതായത് നോട്ട് 9 ൻറെ ബാറ്ററി ശേഷി 4000 എംഎഎച്ചാണ് , ആപ്പിൾ ഫോണുകളുടെത് 3,175 എംഎഎച്ചാണ് . അതായത് ആപ്പിൾ ബാറ്ററിയേക്കാൾ 20 ശതമാനം കൂടുതലാണ് നോട്ട് 9 ബാറ്ററി . പക്ഷെ ഇന്ന് ലോകത്തുള്ള ഏറ്റവും കൂടിയ റെസല്യൂഷൻ ഡിസ്പ്ലേകളിൽ ഒന്നാണ് നോട്ട് 9ന് എന്നത് പരിഗണിക്കണം , ഒപ്പം നോട്ട് 9 ഉപയോഗിക്കുന്നത് സ്നാപ്ഡ്രാഗൺ 845 ചിപ്പാണ് . ഇത് ആപ്പിളിൻറെ എ12ചിപ്പിനെക്കാൾ ചെറുതാണ് എന്നാണ് ആപ്പിളിൻറെ വാദം എന്നും ഓർക്കണം . അപ്പോൾ സംശയം നീളുന്നത് ആപ്പിളിൻറെ ഐഒഎസ് 12 ഓപ്പറേറ്റിംഗ് സിസ്റ്റത്തിനെതിരെയാണ് എന്നാണ് ഫോൺ ബഫ് പറയുന്നത് . ഇതിനെതിരെ വ്യക്തമായ ഉത്തരം ആപ്പിൾ നൽകുമെന്നാണ് റിപ്പോർട്ട് . ചരിത്രത്തിലെ ഏറ്റവും വലിയ വേഗതയേറിയ ഐഒഎസ് എന്നാണ് ആപ്പിൾ ഐഒഎസ് 12നെ വിശേഷിപ്പിക്കുന്നത് ."
technology,"ഫേസ്ബുക്കിൻറെ സുരക്ഷാപിഴവുകൾ ചൂണ്ടിക്കാണിക്കുന്നവർക്ക് പാരിതോഷികം നൽകുന്ന ‘ബഗ് ബൌണ്ടി’ പദ്ധതിയിൽ നിന്ന് പത്തുവയസുകാരൻ സ്വന്തമാക്കിയത് 6.6 ലക്ഷം രൂപ . ഫേസ്ബുക്കിന് കീഴിലുള്ള ഫോട്ടോഷെയറിങ് വെബ്സൈറ്റായ ഇൻസ്റ്റഗ്രാമിലെ സുരക്ഷാപ്പിഴവാണ് ഫിൻലൻഡിൽ നിന്നുള്ള ജാനി എന്ന ഈ പത്തുവയസ്സുകാരൻ കണ്ടെത്തിയത് . ‘ബഗ് ബൌണ്ടി’ പരിപാടിയിൽ ഏറ്റവും കുറവ് പ്രായത്തിൽ വലിയ തുക നേടിയെടുത്തു എന്ന റെക്കോഡിന് ഉടമയായിരിക്കുകയാണ് ജാനി . ഇൻസ്റ്റഗ്രാമിൽ അംഗമാകാതെ തന്നെ , അതിലേ ഫോട്ടോകൾക്ക് വരുന്ന കമൻറുകളും ഫോട്ടോ ക്യാപ്ഷനുകളും നീക്കം ചെയ്യാൻ സാധിക്കും എന്നാണ് ഈ പത്തുവയസുകാരൻ കണ്ടെത്തിയത് . ജസ്റ്റിൻ ബീബറുടെ കമൻറ് പോലും എനിക്ക് ഈ വഴി മായ്ച്ചു കളയാനാകുമായിരുന്നു , സമ്മാന വിവരം പുറത്തുവന്ന ശേഷം ജാനി ഒരു ഫിനീഷ് പത്രത്തിന് നൽകിയ അഭിമുഖത്തിൽ പറഞ്ഞു . തങ്ങളുടെ കക്ഷികളെ വച്ച് ഫേസ്ബുക്കിലും അതിൻറെ അനുബന്ധ സൈറ്റുകളിലേയും പിഴവ് കണ്ടെത്തുന്ന ‘ബഗ് ബൌണ്ടി’ തുടങ്ങിയത് 2011 ലാണ് . ഇതുവരെ 2400ലേറെ നിർദേശങ്ങൾ ഫേസ്ബുക്കിന് ഇതിലൂടെ ലഭിച്ചു . തിരഞ്ഞെടുക്കപ്പെട്ട എണ്ണൂറിലേറെപ്പേർക്ക് നിർദേശത്തിൻറെ ഗൌരവം അനുസരിച്ച് പാരിതോഷികം നൽകി . ഇതിൽ ഏറ്റവും അധികം നേട്ടം ഉണ്ടാക്കിയത് ഇന്ത്യക്കാരാണ് . 43 ലക്ഷം അമേരിക്കൻ ഡോളർ ‘ബഗ് ബൌണ്ടി’ പരിപാടി വഴി ഫേസ്ബുക്ക് വിതരണം ചെയ്തിട്ടുണ്ട് ."
business,കോഴിക്ക് വില കുറഞ്ഞെങ്കിലും ചില്ലറ വിൽപന കുറയ്ക്കാതെ കച്ചവടക്കാർ . മത്സ്യബന്ധന തൊഴിലാളികൾ അനിശ്ചിതകാലസമരം നടത്തുന്നതിനാൽ കോഴിക്ക് വിൽപന വർധിക്കും എന്ന പ്രതീക്ഷയിലാണ് വ്യാപാരികൾ വില ഉയർത്തി നിർത്തിയിരിക്കുന്നത് . ഒരു കിലോ ജീവനുള്ള കോഴിക്ക് കഴിഞ്ഞ ഒരു വർഷത്തെ ഏറ്റവും കുറഞ്ഞ വിലയാണ് ഇന്ന് രേഖപ്പെടുത്തിയത് . കിലോയ്ക്ക് 54 രൂപ . തമിഴ്നാട്ടിൽ ഇറച്ചിക്കോഴി ഉത്പാദനം വർധിച്ചതും കർണാടകയിൽ നിന്നുള്ള കോഴിവരവ് കൂടിയതും ഇറച്ചിക്കോഴിയുടെ മൊത്തവില കുറയാൻ കാരണമായിട്ടുണ്ട് . എന്നാൽ മൊത്തവിലയിൽ ഇത്രവലിയ ഇടിവുണ്ടായിട്ടും ചില്ലറ വിൽപനയിൽ ഈ മാറ്റം വന്നിട്ടില്ല . കോഴിയിറിച്ചക്ക് കിലോ 120 രൂപയാണ് ഇന്ന് കോഴിക്കോട്ടെ വില . 90 രൂപയ്ക്ക് വിറ്റാൽ പോലും കച്ചവടക്കാർക്ക് ലാഭമാണെങ്കിലും വില കുറയ്ക്കാൻ വ്യാപാരികൾ തയ്യാറല്ല .
technology,"ഇന്ത്യയിലെ ഏറ്റവും ജനപ്രിയ മിഡ് റേഞ്ച് സ്മാർട്ട് ഫോണായ മോട്ടോ ജി4 ജൂൺ 22ന് ഇന്ത്യൻ വിപണിയിൽ പുറത്തിറക്കും . ആമസോൺ വഴിയാണ് മോട്ടോ ജി4 വിൽക്കുക . കോർണിങ് ഗൊറില്ല ഗ്ലാസ് 3യോട് കൂടിയ 5.5 ഇഞ്ച് ഫുൾ എച്ച് ഡി ഡിസ്പ്ലേ , സ്നാപ്ഡ്രാഗൺ 617 ഒക്ടാ - കോർ പ്രോസസർ , രണ്ട് ജിബി റാം , 16 ജിബി സ്റ്റോറേജ് , ടർബോ ചാർജിങ്ങുള്ള 3000 എംഎഎച്ച് ബാറ്ററി , ആൻഡ്രോയ്ഡ് 6 ഓപ്പറേറ്റിങ് സിസ്റ്റം , 13 മെഗാപിക്സൽ ക്യാമറ , അഞ്ച് മെഗാപിക്സൽ ഫ്രണ്ട് ക്യാമറ എന്നിവയാണ് മോട്ടോ ജി4 മോഡലിന്റെ സവിശേഷതകൾ . അതേസമയം അടുത്തിടെ പുറത്തിറക്കിയ മോട്ടോ ജി4 പ്ലസ് പതിപ്പിലുള്ള 16 മെഗാ പിക്സൽ ക്യാമറയും ഫിംഗർ പ്രിന്റ് സ്കാന്നർ എന്നിവ ഇല്ലാത്തതാണ് മോട്ടോ ജി4 - ന്റെ ന്യൂനത . രണ്ടു വ്യത്യസ്ത പതിപ്പുകളിലായാണ് മോട്ടോ ജി4 പുറത്തിറക്കുക . അതേസമയം ഇതിന്റെ വില സംബന്ധിച്ച വിവരങ്ങൾ പുറത്തുവിട്ടിട്ടില്ല . രണ്ടു പതിപ്പുകളിലായി പുറത്തിറക്കിയ മോട്ടോ ജി4 പ്ലസിന് 13499 രൂപയും 14999 രൂപയുമാണ് വില . അതിനേക്കാൾ വില കുറവായിരിക്കും മോട്ടോ ജി4ന് എന്നാണ് നിർമ്മാതാക്കൾ നൽകുന്ന സൂചന . ഇന്ത്യൻ വിപണിയിൽ യൂ യുണിക്കോൺ , ഷവോമി റെഡ്മി നോട്ട് 3 , ലെ 2 എന്നിവയുമായിട്ടാകും മോട്ടോ ജി4 മൽസരിക്കുക ."
sports,ഇന്ത്യൻ ബാഡ്മിൻറൺ താരം കെ . ശ്രീകാന്തിന് ആന്ധ്ര സർക്കാർ ഡെപ്യൂട്ടി കളക്ടർ പദവി നൽകി . ആന്ധ്രയുടെ തലസ്ഥാനമായി ഉയർന്നുവരുന്ന അമരാവതിയിൽ വച്ച് ശ്രീകാന്തിന് മുഖ്യമന്ത്രി ചന്ദ്രബാബു നായിഡു നിയമന ഉത്തരവ് കൈമാറി . ശ്രീകാന്തിന് നേരത്തെ രാജ്യം പത്മശ്രീ നൽകി ആദരിച്ചിരുന്നു . കഴിഞ്ഞ ജൂണിൽ ഇന്തോനേഷ്യൻ സൂപ്പർ സീരീസ് കിരീടം നേടിയപ്പോഴാണ് ശ്രീകാന്തിന് ജോലി നൽകുമെന്ന് ആന്ധ്ര സർക്കാർ പ്രഖ്യാപിച്ചത് . ഒപ്പം രണ്ട് കോടി രൂപയുടെ പ്രത്യേക പാരിതോഷികം നൽകുമെന്നും ചന്ദ്രബാബു നായിഡു അറിയിച്ചിരുന്നു . ആന്ധ്രയിലെ ഗുണ്ടൂർ ജില്ല സ്വദേശിയാണ് ശ്രീകാന്ത് . കഴിഞ്ഞ സീസണിൽ അദ്ദേഹം നാല് സൂപ്പർ സീരിസ് കിരീടങ്ങൾ നേടിയിരുന്നു . കഴിഞ്ഞ വർഷം ജൂലൈ 29 ന് ആന്ധ്ര സർക്കാർ ബാഡ്മിൻറൺ താരം പി . വി . സിന്ധുവിന് സർക്കാരിൽ ഗ്രൂപ്പ് - വൺ ഓഫീസർ തസ്തികയിൽ നിയമനം നൽകിയിരുന്നു . ശ്രീകാന്തിന് നിയമന ഉത്തരവ് കൈമാറിയ ചടങ്ങിൽ ഇന്ത്യൻ ബാഡ്മിൻറൺ ഇതിഹാസം പുല്ലേല ഗോപിചന്ദും സന്നിഹിതനായിരുന്നു . ഇരുപത്തി നാല് വയസ്സുളള ശ്രീകാന്ത് 2017ലെ ഫ്രഞ്ച് ഓപ്പൺ സൂപ്പർ സീരിസ് പുരുഷ സിംഗിൾസ് വിജയിയാണ് . ഈ നേട്ടം കരസ്ഥമാക്കുന്ന ആദ്യ ഇന്ത്യക്കാരനാണ് .
business,"2019 ലെ പൊതു തെരഞ്ഞെടുപ്പ് ലക്ഷ്യമാക്കി ഏകദേശം 40 മില്യൺ ഡോളർ ( 2.8 ലക്ഷം കോടി രൂപ ) കാർഷിക കടങ്ങളുടെ ഗണത്തിൽ എഴുതിത്തള്ളാനുളള സാധ്യത രാജ്യത്ത് നിലനിൽക്കുന്നതായി യുഎസ് ബാങ്ക് . യുഎസ് ബാങ്കായ ബാങ്ക് ഓഫ് അമേരിക്ക മെറിൽ ലഞ്ചിൻറേതാണ് ഇത് സംബന്ധിച്ച റിപ്പോർട്ട് . ഇന്ത്യയിലെ കേന്ദ്ര - സംസ്ഥാന സർക്കാരുകളുടെ ഈ നടപടി ഇന്ത്യൻ സമ്പദ്ഘടനയിൽ വലിയ ചലനങ്ങൾ സൃഷ്ടിക്കുമെന്നും റിപ്പോർട്ടിൽ പറയുന്നു . റിപ്പോർട്ടുകളെ സാധൂകരിക്കുന്ന രീതിയിൽ കഴിഞ്ഞ ദിവസം കർണ്ണാടകയിലെ കുമാരസ്വാമി സർക്കാർ കർഷകരുടെ 34,000 കോടി രൂപയുടെ കാർഷിക കടങ്ങൾ എഴുതിത്തള്ളിയിരുന്നു . രണ്ട് ലക്ഷം രൂപ വരെയുളള കാർഷിക കടങ്ങളാണ് സർക്കാർ ഇതിനായി പരിഗണിച്ചത് . പൊതു തെരഞ്ഞെടുപ്പ് അടുത്ത വർഷം നടക്കാനിരിക്കെ കേന്ദ്ര സർക്കാർ കഴിഞ്ഞ ദിവസം നെല്ല് അടക്കമുളള കാർഷിക ഉൽപ്പന്നങ്ങളുടെ താങ്ങ് വില വലിയ തോതിൽ ഉയർത്തിയിരുന്നു . ജിഡിപിയുടെ 1.5 ശതമാനത്തിന് തുല്യമായ തുകയാവും കാർഷിക കടങ്ങളായി എഴുതിമാറ്റാൻ സാധ്യത കാണുന്നതെന്നാണ് റിപ്പോർട്ട് പരാമർശിക്കുന്നത് . കാർഷിക മേഖലയുടെ വരുമാനം 2018 - 20 സാമ്പത്തിക വർഷങ്ങളിൽ മൂന്ന് ശതമാനം വരെ ഉയരാൻ ഇത്തരം നടപടികൾ സഹായകരമാവുമെന്നും റിപ്പോർട്ട് പറയുന്നു . 2022 ഓടെ കർഷകരുടെ വരുമാനം ഇപ്പോഴുള്ളതിൻറെ ഇരട്ടിയാക്കുകയെന്നത് കേന്ദ്ര സർക്കാരിൻറെ നയപരിപാടിയാണ് ."
business,"ദില്ലി ; രാജ്യത്തെ പൊതുമേഖല ബാങ്കുകളിൽ നിന്ന് ലോണെടുത്ത് വൻകിട സ്ഥാപനങ്ങൾ 6.8 ലക്ഷം രൂപയുടെ വീഴ്ച വരുത്തിയെന്ന് പാർലമെന്ററി പബ്ലിക് അക്കൌണ്ട്സ് കമ്മിറ്റി . രാജ്യത്തെ പൊതുമേഖല സ്ഥാപനങ്ങളിലെ 70 ശതമാനത്തോളം പണമാണ് വൻകിട സ്ഥാപനങ്ങളുടെ കൈയിലുള്ളതെന്ന് പിസി ചെയർമാൻ പ്രൊഫ . കെവി തോമസ് പറഞ്ഞു . ഇതിൽ ഒരു ചെറിയൊരു ഭാഗം മാത്രമാണ് ചെറുകിട വ്യാപാരികളും കർഷകരും കടമെടുത്തിട്ടുള്ളത് . ബാങ്കുകളിൽ നിന്നെടുത്ത പണം തിരിച്ചുപിടിക്കാനുള്ള നടപടികളില്ലെന്നും കോടി കണക്കിന് രൂപ കിട്ടാകടമുള്ളപ്പോൾ വൻകിടക്കാരുടെ പേര് പോലും വെളിപ്പെടുത്താൻ പോലും തയ്യാറല്ലെന്നും കെവി തോമസ് കുറ്റപ്പെടുത്തി . ബാങ്കിൽ നിന്ന് കടമെടുത്ത് വീഴച വരുത്തിയവരുടെ പേര് വിവരങ്ങൾ ലോകസഭയുടെ ബജറ്റ് സമ്മേളനത്തിന് മുമ്പ് വെളിപ്പെടുത്തണമെന്നും കെവി തോമസ് പറഞ്ഞു . അതേസമയം ബാങ്കിൽ നിന്ന് കടമെടുത്ത ചെറുകിട വ്യാപാരികളുടെയും കർഷകരുടെയും പേര് വിവരങ്ങൾ പത്രമാധ്യമങ്ങളിൽ വെളിപ്പെടുത്തുമ്പോൾ വൻകിട കമ്പനികളോട് മൃതു സമീപനം പാലിക്കുകയാണെന്നും ആരോപണം ഉയരുന്നുണ്ട് . അഞ്ച് ആഴ്ച നീളുന്ന ലോക് സഭ ബജറ്റ് സമ്മേളനത്തിന്റെ രണ്ടാം പകുതി മാർച്ച് 9ന് ആരംഭിക്കും . ഇന്ത്യൻ ഓവർസീസ് ബാങ്ക് , ഇന്ത്യൻ ബാങ്ക് , അലഹാബാദ് ബാങ്ക് തുടങ്ങിയ പൊതുമേഖല സ്ഥാപനങ്ങളുടെ ചെയർമാനും മാനേജിങ് ഡറക്ടറുമായി ഇക്കാര്യം സംസാരിക്കുന്നതിനായി കൂടികാഴ്ച നടത്തുമെന്നും കെവി തോമസ് പറഞ്ഞു . വൻകിട സ്ഥാപനങ്ങൾ ബാങ്കിൽ നിന്ന് കടമെടുത്തത് അടിസ്ഥാന സൌകര്യങ്ങൾക്ക് വേണ്ടിയാണെന്നും കെവി തോമസ് പറഞ്ഞു ."
technology,"ഷവോമി പുതിയ സ്മാർട്ട് ടിവികളും , സ്മാർട്ട് സ്പീക്കറും ഇന്ത്യയിൽ അവതരിപ്പിച്ചു . എംഐ എൽഇഡി ടിവി 4എക്സ് പ്രോ , എംഐ ടിവി 4എ പ്രോ എന്നിവയാണ് ഷവോമി അവതരിപ്പിച്ചത് . ഇതിനൊപ്പം തന്നെ എംഐ സൌണ്ട് ബാർ എന്ന സ്മാർട്ട് സ്പീക്കറും ഷവോമി പുറത്തിറക്കിയിട്ടുണ്ട് . എംഐ എൽഇഡി ടിവി 4എക്സ് പ്രോയ്ക്ക് വില 39,999 രൂപയാണ് . എംഐ ടിവി 4എ പ്രോയ്ക്ക് വില 22,999 രൂപയാണ് . എംഐ സൌണ്ട് ബാറിന് വില 4,999 രൂപയാണ് . 55 ഇഞ്ച് ടിവിയാണ് എംഐ എൽഇഡി ടിവി 4എക്സ് പ്രോ . ഇതിൽ ഷവോമിയുടെ പാച്ച്വാൾ ഒഎസ് ആണ് ഉള്ളത് . 4കെ എച്ച്ഡിആർ എൽഇഡി ഡിസ്പ്ലേയാണ് ഈ ടിവിക്കുള്ളത് . 64 - ബിറ്റ് ക്വാഡ് കോർ പ്രോസ്സറാണ് ഈ ടിവിക്കുള്ളത് . 2ജിബിയാണ് റാം ശേഷി . 8ജിബി ഇൻറേണൽ സ്റ്റോറേജുണ്ട് . 20 വാട്ട്സ്ആണ് സ്പീക്കർ ശേഷി . 2യുഎസ്ബി പോർട്ടുണ്ട് . എംഐ ടിവി 4എ പ്രോ 44 - ഇഞ്ച് സ്ക്രീൻ വലിപ്പത്തിലാണ് എത്തുന്നത് . . 64 - ബിറ്റ് ക്വാഡ് കോർ പ്രോസ്സറാണ് ഈ ടിവിക്കുള്ളത് . 1ജിബിയാണ് റാം ശേഷി . എആർ 11 ബ്ലൂടൂത്ത് റിമോർട്ട് കൺട്രോളർ ഉണ്ട് ഇതിന് . ഈ ഇരു ടിവികളും , ഷവോമിയുടെ സ്മാർട്ട് സ്പീക്കർ എംഐ സൌണ്ട് ബാറും ജനുവരി 15ന് ഉച്ചയ്ക്ക് 12 മണിക്ക് എംഐ . കോം വഴി വിൽപ്പനയ്ക്ക് എത്തും ."
business,"ഓഹരി വിപണിയിലെ റെക്കോഡ് നേട്ടം തുടരുന്നു . ദേശീയ ഓഹരി സൂചികയായ നിഫ്റ്റി 10,100 കടന്നു . സെൻസെക്സ് 32,600ന് മുകളിലാണ് വ്യാപാരം ചെയ്യുന്നത് . ആഗോള വിപണിയിലെ അനുകൂല സാഹചര്യങ്ങൾക്കൊപ്പം വിദേശ നിക്ഷേപം വൻ തോതിൽ എത്തുന്നതാണ് വിപണിയുടെ കുതിപ്പിന് ഊർജ്ജം നൽകുന്നത് . ബിഹാറിൽ ജെഡിയുബിജെപിയുമായി ചേർന്ന് സർക്കാർ രൂപീകരിച്ചതും വിപണിയുടെ മുന്നേറ്റത്തെ സ്വാധീനിച്ചു . 2017ൽ ഇതുവരെ 2,500 കോടി ഡോളറിലധികം വിദേശ നിക്ഷേപം ഇന്ത്യൻ വിപണിയിലെത്തി . അമേരിക്കൻ ഫെഡറൽ റിസർവ് തത്കാലം പലിശ നിരക്കിൽ മാറ്റം വരുത്തില്ലെന്ന പ്രഖ്യാപനമാണ് ഇന്ത്യൻ വിപണിയിലേക്കുള്ള വിദേശ നിക്ഷേപത്തിൽ ഇടിവ് വരുത്താതത് . ഏഷ്യൻ വിപണികളെല്ലാം മികച്ച നേട്ടത്തിലാണ് വ്യാപാരം ചെയ്യുന്നത് . ചില ബ്ലൂ ചിപ്പ് കമ്പനികളുടെ ആദ്യപാദ ഫലം പ്രതീക്ഷിച്ചതിലും മികച്ച നിലവാരത്തിലേക്ക് ഉയർന്നതും വിപണിയുടെ കുതിപ്പിന് പിന്നിലുണ്ട് . എച്ച്ഡിഎഫ്സി , മാരുതി സുസുക്കി , എസ്ബിഐ എന്നിവയാണ് നേട്ടപ്പട്ടികയിൽ മുന്നിൽ . ആദ്യപാദ ഫലത്തിൽ 17 ശതമാനം ഇടിവ് നേരിട്ടെങ്കിലും വിദേശ ബ്രോക്കറിംഗ് ഏജൻസി പ്രൈസ് ടാർഗറ്റ് ഉയർത്തിയതാണ് എച്ച്ഡിഎഫ്സിയുടെ കുതിപ്പിന് ആധാരം . നാല് ശതമാനത്തോളം നേട്ടമാണ് എച്ച്ഡിഎഫ്സി ഓഹരി വിലയിൽ ഇന്ന് നേടിയിരിക്കുന്നത് . അതേസമയം ഭാരതി എയർടെൽ , സിപ്ല , ഡോ . റെഡ്ഡീസ് ലാബ്സ് എന്നിവ നഷ്ടത്തിലാണ് . ഡോളറുമായുള്ള വിനിമയത്തിൽ രൂപയും നേട്ടത്തിലാണ് . 25 പൈസ നേട്ടത്തോടെ 64 രൂപ 11 പൈസയിലാണ് രൂപയുടെ വിനിമയം ."
technology,"ഇൻറർനെറ്റ് സ്പീഡിനെ സംബന്ധിച്ച് രാജ്യത്ത് ഉയരുന്ന പരാതികൾ പരിഹരിക്കാൻ നടപടിയുമായി ടെലികോം റെഗുലേറ്ററി അതോററ്ററി ( ട്രായി ) രംഗത്ത് . നിലവിൽ 3ജിയും , 4ജിയും വാഗ്ദാനം ചെയ്തിട്ട് 2ജി സ്പീഡ് പോലും പലസമയങ്ങളിൽ ചില ടെലികോം ഓപ്പറേറ്റർമാർ നൽകുന്നില്ലെന്നാണ് ഉപയോക്താക്കളുടെ പരാതി . ഇതിനെ തുടർന്നാണ് ഒരു ഉപയോക്താവിൻറെ ഫോണിലെ സ്പീഡ് പരിശോധിക്കാൻ കഴിയുന്ന ആപ്പ് ഇറക്കാൻ ട്രായ് ഒരുങ്ങുന്നത് . മൈ സ്പീഡ് ആപ്പ് എന്നാണ് ആപ്പിന് നൽകിയിരിക്കുന്ന പേര് . ഇത് വിവിധ ആപ് സ്റ്റോറുകളിൽ നിന്നും ഡൌൺലോഡ് ചെയ്യാം . ഇത് ഡൌൺലോഡ് ചെയ്ത് ഇൻസ്റ്റാൾ ചെയ്താൽ ഉപയോക്താവിന് നെറ്റ് സ്പീഡ് പരിശോധിക്കാം . തൃപ്തികരമായ സ്പീഡ് അല്ലെങ്കിൽ ട്രായിക്ക് ഇതിൻറെ ഫലവും വച്ച് പരാതി നൽകാം . ട്രായിയുടെ സ്വന്തം ആപ്പ് അയതിനാൽ ഇത് ഇത്തരം തർക്കങ്ങളിൽ തെളിവായി എടുക്കാനാണ് ട്രായിയുടെ തീരുമാനം . ജൂലൈ 5നാണ് ഈ ആപ്പ് ഇറങ്ങുക എന്നതാണ് ഇപ്പോൾ അറിയുന്നത് . ഉപയോക്താവിൻറെ കവറേജ് , ഡാറ്റ സ്പീഡ് , നെറ്റ്വർക്ക് ഇൻഫർമേഷൻ , ലൊക്കേഷൻ എന്നിവ ഇതുവഴി മനസിലാക്കാം ."
sports,"ഏഷ്യൻ ഗെയിംസിന് ഇന്ന് ജക്കാർത്തയിൽ കൊടിയിറക്കം . വൈകീട്ട് നാലരയ്ക്ക് തുടങ്ങുന്ന സമാപന ചടങ്ങിൽ വനിതാ ഹോക്കി ടീം ക്യാപ്റ്റൻ റാണി രാംപാൽ ഇന്ത്യൻ പതാക വഹിക്കും . വനിതാ ഹോക്കിയിൽ 20 വർഷത്തിനിടെ ആദ്യമായി റാണിയും സംഘവും ഇന്ത്യയെ ഫൈനലിലെത്തിച്ചിരുന്നു . ഗെയിംസ് ചരിത്രത്തിലെ എക്കാലത്തെയും മികച്ച മെഡൽ വേട്ടയുമായാണ് ഇന്ത്യൻ സംഘം ജക്കാർത്തയിൽ നിന്ന് മടങ്ങുക . പതിനഞ്ച് സ്വർണവും 24 വെള്ളിയും 30 വെങ്കലവും അടക്കം 69 മെഡലുകളാണ് ഇന്ത്യയുടെ സമ്പാദ്യം . മെഡൽ നേട്ടത്തിൽ എട്ടാം സ്ഥാനത്താണ് ഇന്ത്യ . 2010ലെ ഗാംഗ്ഷൂ ഏഷ്യൻ ഗെയിംസിൽ 65 മെഡൽ നേടിയതാണ് ഇതിന് മുൻപുള്ള ഇന്ത്യയുടെ മികച്ച പ്രകടനം . ഗെയിംസിൽ 132 സ്വർണവുമായി ചൈന ഒന്നാമതും , 75 സ്വർണവുമായി ജപ്പാൻ രണ്ടാമതും , 49 സ്വർണവുമായി ദക്ഷിണ കൊറിയ മൂന്നാം സ്ഥാനത്തും ഫിനിഷ് ചെയ്തു ."
technology,"5ജി സാങ്കേതിക വിദ്യയിലേക്ക് കാലെടുത്തു വയ്ക്കുകയാണ് സമാർട്ഫോണുകൾ . ഈ ചുവടു മാറ്റം പരമാവധി പ്രയോജനപ്പെടുത്താൻ ഒരുങ്ങുകയാണ് ഷവോമി . ചൈനയിൽ നടന്ന ചടങ്ങിൽ ഷവോമി 5ജി ഫോൺ പുറത്തിറക്കി . ഷവോമി എംഐ മിക്സ് 3 എന്നാണ് പുതിയ സമാർട്ഫോണിന് പേരിട്ടിരിക്കുന്നത് . രണ്ട് പിൻ ക്യാമറയും രണ്ട് മുൻ ക്യാമറയും ഫോണിനുണ്ട് . 10 ജിബി റാമും 5 ജി സൌകര്യങ്ങളുളള എംഐ മിക്സ് 3 പാലസ് മ്യൂസിയം സ്പെഷ്യൽ എഡിഷനും പുറത്തിറക്കി . 5 ജിബി എംഐ മിക്സ് 3 2019ന്റെ ആദ്യം മുതൽ വിപണിയിൽ ലഭ്യമാകുമെന്നാണ് കമ്പനി പറയുന്നത് . ഷവോമി എംഐ മിക്സ് 3 6ജിബി റാം 128 ജിബി സ്റ്റോറേജ് സൌകര്യമുളള ഫോണിന് 3299 യുവാനാണ് ചൈനയിലെ വില , ഇന്ത്യൻ വിപണിയിൽ ഏതാണ്ട് 34,700 രൂപ വില വരും . 8ജിബി റാം 128 സ്റ്റോറേജ് മോഡലിന് 3599 യുവാനാണ് വില , ഇന്ത്യൻ വിപണിയിൽ 37,900 രൂപയും . 8ജിബി റാം 256 ജിബി സ്റ്റോറേജിന് 3999 യുവാൻ ( 42,200ഇന്ത്യൻ രൂപ ) , 10ജിബി റാം 256 ജിബി സ്റ്റോറേജ് മോഡലിന് 4999 യുവാൻ ഏതാണ്ട് 52,700 രൂപയുമായിരിക്കും വില . ഷവോമി എംഐ മിക്സ് 3ക്ക് 6.39 ഇഞ്ച് എഎംഒഎൽഇഡി ഡിസ്പ്ലേയാണുള്ളത് . 12എംപി + 12എംപി സെൻസർ ഇരട്ട പിൻ ക്യാമറയാണുള്ളത് . 960 ഫ്രെയിംസ് പെർ സെക്കൻഡ് സ്ലോ മോഷൻ ക്യാമറയും ആർട്ടിഫിഷ്യൽ ഇന്റലിജൻസ് എന്നീ സൌകര്യങ്ങളുണ്ട് . 24 എംപി പ്രൈമറി ലെൻസും 2എംപി സെക്കന്ററി ലെൻസ് മുൻ ക്യാമറയും ഉണ്ട് . ക്യുവൽകോം സ്നാപ്ഡ്രാഗൺ 845 പ്രോസ്സസറാണ് ഷവോമി എംഐ മിക്സ് 3ക്ക് കരുത്തേകുന്നത് . 10 വാട്ട് വയർലെസ്സ് ചാർജിങ് പാഡും ഷവോമി പുറത്തിറക്കിയിട്ടുണ്ട് ."
sports,"തുടർച്ചയായ ഇടവേളകളിൽ വിക്കറ്റ് നഷ്ടമായതാണ് ന്യൂസിലൻഡിനെതിരായ രണ്ടാം ഏകദിനത്തിലെ തോൽവിക്ക് കാരണമായതെന്ന് ഇന്ത്യൻ ക്യാപ്റ്റൻ എം എസ് ധോണി . റൺ റേറ്റ് നിയന്ത്രണവിധേയമായിരുന്നു . എന്നാൽ വിജയത്തിലെത്തുന്നതിനാവശ്യമായ വിക്കറ്റ് കൈവശമില്ലാതിരുന്നത് തിരിച്ചടിയായെന്നും മത്സരശേഷം ധോണി പറഞ്ഞു . എപ്പോഴൊക്കെ താൻ അടിച്ചുകളിക്കാമെന്ന് കരുതിയോ അപ്പോഴൊക്കെ മറുവശത്ത് വിക്കറ്റ് വീണുകൊണ്ടിരുന്നു . വലിയ ഷോട്ടുകൾ കളിക്കാനൊരുങ്ങുമ്പോൾ ഇങ്ങനെ വിക്കറ്റ് വീണാൽ പിന്നെ എന്തു ചെയ്യാനാവും . തോൽവിയിൽ ഏതെങ്കിലും ഒരു ബാറ്റ്സ്മാനെ മാത്രം കുറ്റം പറയാനാവില്ല , എങ്കിലും എല്ലാവരും ഒറു പത്തുശതമാനം കൂടി സംഭാവന ചെയ്തിരുന്നെങ്കിൽ കളി ജയിക്കാമായിരുന്നു . ഏതങ്കിലും ഒരു ബാറ്റ്സ്മാൻ 15 നിമിഷം കൂടി ക്രീസിലുണ്ടായിരുന്നെങ്കിൽ കളി കൈയിലിരുന്നേനെ . കീവീസ് 243 റൺസെ അടിച്ചിരുന്നുള്ളൂവെങ്കിലും ഈ പിച്ചിൽ അത് 300ന് മുകളിലുള്ള സ്കോറിന് തുല്യമായിരുന്നു . കളി പുരോഗമിക്കുന്തോറും വിക്കറ്റ് സ്ലോ ആയിക്കൊണ്ടിരുന്നു . ഈ പിച്ചിൽ പകൽ സമയ ബാറ്റിംഗ് ആയിരുന്നു ഉചിതമെന്നും ധോനി പറഞ്ഞു . കീവീസ് ക്യാപ്റ്റൻ കെയ്ൻ വില്യംസന്റെ എട്ടാം ഏകദിന സെഞ്ച്വറിയാണ് കിവീസ് ജയത്തിൽ നിർണായകമായത് . വില്യംസൺ 118 റൺസെടുത്തു . 14 ഫോറം ഒരു സിക്സും അടങ്ങിയ ഇന്നിംഗ്സായിരുന്നു വില്യംസന്റേത് . ഇന്ത്യക്കെതിരെ വില്യംസന്റെ ആദ്യത്തെ സെഞ്ച്വറിക്കാണ് ഫിറോസ് ഷാ കോട്ല സാക്ഷ്യം വഹിച്ചത് ."
technology,ഹുവാവെയുടെ ഏറ്റവും പുതിയ മൈമാങ് 6 മോഡലുകൾ പുറത്തിറക്കി . ചൈനവിപണിയിൽ ഇതിനു മറ്റൊരു വിളിപ്പേരാണുള്ളത് . ഹുവാവെ ' മേറ്റ് 10 എന്നാണ് ചൈനയിൽ അറിയപ്പെടുന്നത് . ഇതിന്റെ ഏറ്റവും പ്രധാന ആകർഷണം ഇതിന്റെ 4 പ്രധാന ക്യാമെറകളാണ് . 5 . 9ഇഞ്ചിന്റെ ഫുൾ എച്ച്ഡി ഡിസ്പ്ലേയാണ് ഇതിനു നൽകിയിരിക്കുന്നത് . 2160x1080 പിക്സൽ റെസലൂഷൻ ആണ് ഇതിനുള്ളത് . ഒക്ട കോർ Kirin 659 പ്രോസസറിലാണ് ഇതിന്റെ പ്രവർത്തനം . ഇനി ഇതിൻറെ ആന്തരിക സവിശേഷതകൾ പറയുകയാണെങ്കിൽ 4 ജിബിയുടെ റാം കൂടാതെ 32 ജിബിയുടെ ഇന്റെർണൽ സ്റ്റോറേജ് ഇതിനുണ്ട് . മെമ്മറി കാർഡ് മുഖേന ഇതിൻറെ മെമ്മറി വർധിപ്പിക്കുവാൻ സാധിക്കുന്നതാണ് . ഇതിൻറെ ഇന്ത്യൻ വിപണിയിലെ വില ഏകദേശം 24000 രൂപയ്ക്ക് അടുത്തുവരുന്നതാണ് . ഉടൻതന്നെ ഇത് ഓൺലൈൻ ഷോപ്പിംഗ് വെബ് സൈറ്റുകളിൽ ഈ ഫോൺ വിൽപ്പനയ്ക്ക് എത്തും .
sports,കോപ്പ ലിബർട്ടഡോറസ് ഫൈനലിൽ അർജൻറീനൻ ക്ലബ്ബുകളായ ബൊക്ക ജൂനിയേഴ്സും റിവർപ്ലേറ്റും തമ്മിൽ ഏറ്റുമുട്ടുമ്പോൾ ഗാലറിയിൽ ആവേശമുയർത്താൻ സൂപ്പർ താരങ്ങളായ ലിയോണൽ മെസിയെയും ക്രിസ്റ്റ്യാനോ റൊണാൾഡോയെയും കാത്തിരിക്കുകയാണ് ഫുട്ബോൾ പ്രേമികൾ . തിങ്കളാഴ്ച സ്പെയിനിലെ റയൽ മാഡ്രിഡ് മൈതാനമായ സാൻറിയാഗോ ബെർണബ്യൂവിലാണ് കോപ്പ ലിബർട്ടഡോറസ് ഫൈനൽ . ലിയോണൽ മെസി കളി കാണാൻ എത്തുമെന്ന് സ്പാനിഷ് ഫുട്ബോൾ ഫെഡറേഷൻ വ്യക്തമാക്കിയെങ്കിലും ക്രിസ്റ്റ്യാനോ റൊണാൾഡോ എത്തുന്നത് ഇതുവരെ സ്ഥിരീകരണമായില്ല . കളികാണാൻ ഇരുവരും ഒന്നിച്ചെത്തിയാൽ ഫുട്ബോൾ പ്രേമികൾക്ക് നല്ല സന്ദേശമാകുമെന്നാണ് സംഘാടകരുടെ പ്രതീക്ഷ . റയൽ മാഡ്രിഡ് വിട്ട ശേഷം ആദ്യമായാണ് റോണോ തൻറെ പഴയ തട്ടകത്തിലേക്ക് വരുന്നത് എന്ന പ്രത്യേകതയുമുണ്ട് . നാട്ടങ്കങ്ങളിലെ പ്രമുഖ പോരാട്ടമായ റിവർപ്ലേറ്റ് - ബൊക്ക ജൂനിയേഴ്സ് മത്സരത്തിന് ലോകമെങ്ങും വലിയ ആരാധകരാണുള്ളത് . അർജൻറീനയിൽ നടക്കേണ്ട രണ്ടാംപാദ മത്സരം ആരാധകരുടെ പ്രതിഷേധം കാരണം വേദി മാറ്റുകയായിരുന്നു . ആദ്യ പാദത്തിൽ രണ്ട് ഗോൾ വീതമടിച്ച് ഇരു ടീമുകളും സമനിലയിലാണ് .
entertainment,"പ്രേമം ഫെയിം അനുപമ പരമേശ്വരൻ ദുൽഖറിന്റെ നായികയാകുന്നു . സത്യൻ അന്തിക്കാട് സംവിധാനം ചെയ്യുന്ന ചിത്രത്തിലാണ് അനുപമ പരമേശ്വരൻ ദുൽഖറിന്റെ നായികയായി അഭിനയിക്കുന്നത് . തൃശൂർ പ്രമേയമായ കഥയാണ് പുതിയ സിനിമയിൽ സത്യൻ അന്തിക്കാട് പറയുന്നത് . ദുബായിൽ വളർന്ന് കേരളത്തിൽ താമസമാക്കിയ കാതറീൻ എന്ന പെൺകുട്ടിയായാണ് അനുപമ പരമേശ്വരൻ സിനിമയിൽ അഭിനയിക്കുന്നത് . ദുൽഖർ പ്രണയിക്കുന്ന പെൺകുട്ടിയാണ് കാതറീൻ . മുകേഷിന്റെ മകനായാണ് ദുൽഖർ ചിത്രത്തിൽ അഭിനയിക്കുന്നത് . അനുപമ പരമേശ്വരനു പുറമേ ഒരു പുതുമുഖ നായിക കൂടി ചിത്രത്തിലുണ്ടാകും . ഇന്നസെന്റ് , മുത്തുമണി , വിനു മോഹൻ , ഇർഷാദ് , വിനയ് ഫോർട്ട് തുടങ്ങിയവരും ചിത്രത്തിലുണ്ട് . കോമഡി ട്രാക്കിൽ ഒരുക്കുന്ന ചിത്രത്തിന്റെ തിരക്കഥ ഒരുക്കുന്നത് ഇക്ബാൽ കുറ്റിപ്പുറം ആണ് . തൃശൂർ പ്രധാന ലൊക്കേഷനായ സിനിമ തിരുപുർ , പൊള്ളാച്ചി , തഞ്ചാവൂർ , കാഞ്ചിപുരം എന്നിവടങ്ങളിലും ചിത്രീകരിക്കും ."
sports,"ഓസീസിനെതിരായ രണ്ടാം ക്രിക്കറ്റ് ടെസ്റ്റിന്റെ ഒന്നാം ഇന്നിങ്സിൽ ഇന്ത്യ കൂറ്റൻ സ്കോറിലേക്ക . രണ്ടാം ദിനം ലഞ്ചിന് പിരിയുമ്പോൾ ഇന്ത്യ അഞ്ച് വിക്കറ്റ് നഷ്ടത്തിൽ 389 റൺസെടുത്തിട്ടുണ്ട് . ചേതേശ്വർ പൂജാര ( 181 ) , ഋഷഭ് പന്ത് ( 27 ) എന്നിവരാണ് ക്രീസിൽ . ഇന്ന് 42 റൺസെടുത്ത ഹനുമ വിഹാരിയുടെ വിക്കറ്റാണ് ഇന്ത്യക്ക് നഷ്ടമായത് . നാലിന് 303 എന്ന നിലയിലാണ് ഇന്ത്യ രണ്ടാം ദിനം ആരംഭിച്ചത് . എന്നാൽ തലേ ദിവസത്തെ സ്കോറിനോട് മൂന്ന് റൺ കൂടി കൂട്ടിച്ചേർക്കുന്നതിനിടെ ഇന്ത്യക്ക് വിഹാരിയെ നഷ്ടമായി . നഥാൻ ലിയോണിനാണ് വിക്കറ്റ് . എന്നാൽ പിന്നീട് ഒത്തുച്ചേർന്ന പന്ത് - പൂജാര സഖ്യം ഇതുവരെ 60 റൺസ് കൂട്ടിച്ചേർത്തിട്ടുണ്ട് . നേരത്തെ , സിഡ്നിയിലും ടോസിലെ ഭാഗ്യം ഇന്ത്യയെ തുണച്ചപ്പോൾ ബാറ്റിംഗ് തെരഞ്ഞെടുക്കാൻ ക്യാപ്റ്റൻ വിരാട് കോലിക്ക് രണ്ടാമതൊന്ന് ആലോചിക്കേണ്ടിവന്നില്ല . കെ എൽ രാഹുലാണ് മായങ്കിനൊപ്പം ഇന്നിംഗ്സ് ഓപ്പൺ ചെയ്തത് . എന്നാൽ ഒരിക്കൽ കൂടി രാഹുൽ ( 9 ) തുടക്കത്തിലേ മടങ്ങി . 10 റൺസെ അപ്പോൾ ഇന്ത്യൻ സ്കോർ ബോർഡിലുണ്ടായിരുന്നുള്ളു . എന്നാൽ വൺഡൌണായി എത്തിയ പൂജാരക്കൊപ്പം ഇന്ത്യയ്ക്ക് മികച്ച അടിത്തറയിട്ട മായങ്ക് നഥാൻ ലിയോണിനെ സിക്സറടിക്കാനുള്ള ശ്രമത്തിൽ 77 റൺസെടുത്ത് പുറത്തായി . 126 / 2 എന്ന സ്കോറിൽ പൂജാരയ്ക്ക് കൂട്ടായി വിരാട് കോലി ക്രീസിലെത്തി . മികച്ച തുടക്കമിട്ട കോലിയെ ( 23 ) ലെഗ് സ്റ്റംപിന് പുറത്തുപോയൊരു പന്തിൽ ഹേസൽവുഡ് , ടിം പെയ്നിന്റെ കൈകകളിലെത്തിച്ചു . 180 റൺസായിരുന്നു അപ്പോൾ ഇന്ത്യൻ സ്കോർ . രഹാനെയും ( 18 ) നല്ല തുടക്കമിട്ടെങ്കിലും സ്റ്റാർക്കിന്റെ അതിവേഗ ബൌൺസറിൽ വീണു . പിന്നാലെ എത്തിയ ഹനുമാ വിഹാരിയിൽ പൂജാര മികച്ച പങ്കാളിയെ കണ്ടെത്തിയതോടെ ഇന്ത്യ സുരക്ഷിത തീരത്തേക്ക് നീങ്ങി . ഇരുവരും 101 റൺസാണ് കൂട്ടിച്ചേർത്തത് . ഇതിനിടെ പരമ്പരയിലെ മൂന്നാമത്തെയും ടെസ്റ്റ് കരിയറിലെ പതിനെട്ടാമത്തെയും സെഞ്ചുറിയും പൂജാര സ്വന്തം പേരിൽ കുറിച്ചു . ഓസീസിനായി ഹേസൽവുഡ് , ലിയോൺ എന്നിവർ രണ്ട് വിക്കറ്റെടുത്തു ."
sports,"ഓസ്ട്രേലിയൻ ടെസ്റ്റ് പരമ്പരയ്ക്കുള്ള ഇന്ത്യൻ ടീമിനെ പ്രഖ്യാപിച്ചു . വൻമാറ്റങ്ങളോടെയാണ് ടീം പ്രഖ്യാപിച്ചിരിക്കുന്നത് . ടെസ്റ്റിനുള്ള ടീമിൽ നിന്ന് ഹാർദ്ദിക് പാണ്ഡ്യ പുറത്തായി . ഏഷ്യ കപ്പിലെ മോശം പ്രകടനമാണ് ഹാർദ്ദിക് പാണ്ഡ്യയ്ക്ക് തിരിച്ചടിയായത് . പതിനെട്ട് അംഗ ടീമിനെ ബിസിസിഐയാണ് പ്രഖ്യാപിച്ചത് . മുരളി വിജയ് , രോഹിത് ശർമ , പാർത്ഥിവ് പട്ടേൽ ടീമിലേക്ക് തിരിച്ചെത്തി . മായാങ്ക് അഗർവാൾ , മൊഹമ്മദ് സിറാജ് എന്നിവരും ടീമിന് പുറത്തായി . ഇതിന് മുൻപ് ദക്ഷിണാഫ്രിക്കയ്ക്കെതിരായ ടെസ്റ്റ് പരമ്പരയിലാണ് പാർത്ഥിവ് പട്ടേലും രോഹിത് ശർമയും ഇടം നേടിയത് . സഹയ്ക്ക് പരിക്കിനെ തുടർന്നാണ് പാർത്ഥിവ് ടീമിൽ ഇടം കണ്ടെത്തിയത് . ഇംഗ്ലണ്ടിനെ എതിരെ നടന്ന പരമ്പരയിലെ പ്രകടനമാണ് വിജയ്യെ തുണച്ചത് . ജസ്പ്രീത് ബൂമ്രയും ഇഷാന്ത് ശർമയും ടീമിൽ തിരികെയെത്തി . 2014 - 15 ൽ നടന്ന ടെസ്റ്റ് പരമ്പരയിൽ ഇന്ത്യ 2 - 0 നാണ് ഓസ്ട്രേലിയക്കെതിരായ പരമ്പര നഷ്ടമായത് . മെൽബണിലും സിഡ്നിയിലും നടന്ന ടെസ്റ്റ് മൽസരങ്ങൾ സമനിലയിൽ ആണ് അവസാനിച്ചത് ."
business,കേന്ദ്ര സർക്കാരും റിസർവ് ബാങ്കും തമ്മിൽ തുടരുന്ന തർക്കം രൂപയെ തളർത്തുന്നു . റിസർവ് ബാങ്ക് ഗവർണർ ഊർജിത് പട്ടേൽ രാജിക്കൊരുങ്ങുന്നതായുളള വാർത്തകൾ പുറത്ത് വന്നതോടെ രൂപ ഡോളറിനെതിരെ 74 ലേക്ക് തകർന്നടിഞ്ഞു . പിടിഐയിൽ നിന്ന് ഒടുവിൽ ലഭിക്കുന്ന റിപ്പോർട്ടുകൾ പ്രകാരം ഇപ്പോൾ ഡോളറിനെതിരെ രൂപയുടെ മൂല്യം 74.08 എന്ന താഴ്ന്ന നിലയിലാണ് . ഇന്ന് 40 പൈസുടെ ഇടിവാണ് രൂപയുടെ മൂല്യത്തിലുണ്ടായത് . രാവിലെ താഴ്ന്ന നിരക്കായ 73.68 ൽ നിന്ന് വ്യാപാരം തുടങ്ങിയപ്പോൾ മുതൽ രൂപയുടെ മൂല്യത്തിൽ ഇടിവ് രേഖപ്പെടുത്തുകയായിരുന്നു . ഇന്നലെ വ്യാപാരം അവസാനിക്കുമ്പോൾ ഡോളറിനെതിരെ 23 പൈസുടെ ഇടിവ് രേഖപ്പെടുത്തി ഡോളറിനെതിരെ 73.68 എന്ന നിലയിലായിരുന്നു മൂല്യം . ഇറക്കുമതി മേഖലയിൽ യുഎസ് ഡോളറിന് ഇന്ന് ആവശ്യകത വലിയതോതിൽ വർദ്ധിച്ചത് രൂപയുടെ മൂല്യത്തിൽ വലിയ ഇടിവിന് കാരണമായ മറ്റ് കാരണങ്ങൾ . വിദേശ ഫണ്ടുകൾ പുറത്തേക്ക് പ്രവഹിച്ചതും രൂപയ്ക്ക് ഭീഷണിയായി . ഇന്ന് ഇന്ത്യൻ ഓഹരി വിപണിയിൽ ഇടിവ് ദൃശ്യമായതും രൂപയുടെ തളർച്ചയ്ക്ക് ആക്കം കൂട്ടി .
technology,"ഇന്ത്യക്ക് ഇന്ന് സ്വപ്നസാക്ഷാത്കാരത്തിന്റെ ദിനം . സ്വന്തം ഗതിനിർണ്ണയ സംവിധാനം ഏറ്റവും കൃത്യതയോടെ പ്രാപ്തമാക്കുന്നതിനുള്ള അവസാന ഉപഗ്രഹം ഐആർഎൻഎസ്എസ് 1ജി ഇന്ത്യ വിജയകരമായി വിക്ഷേപിച്ചു . ഇത് നാവിക് എന്ന് അറിയപ്പെടുമെന്ന് പ്രധാനമന്ത്രി നരേന്ദ്ര മോദി അറിയിച്ചു . ഇത്രയും കാലം ഗതിനിർണ്ണയത്തിന് ജിപിഎസിനെ ആശ്രയിച്ചിരുന്ന നമ്മൾക്ക് സ്വന്തം ഗതിനിർണ്ണയ സംവിധാനം ലഭിച്ചപ്പോൾ അത് ഒരു സ്വപ്നസാക്ഷാത്ക്കരമായിരുന്നു . ഇന്ത്യയും 1500 കിലോമീറ്റർ ചുറ്റളവിലുള്ള പ്രദേശവും വരുതിയിലാക്കുന്ന ഇന്ത്യയുടെ റീജിയണൽ നാവിഗേഷൻ സാറ്റലൈറ്റ് സിസ്റ്റത്തിലെ അവസാന ഉപഗ്രഹം ഉച്ചക്ക് 12:50നാണ് വിക്ഷേപിച്ചത് . ആന്ധ്രാ പ്രദേശിലെ സതീഷ് ധവാൻ സ്പേസ് സെന്ററിലെ ഒന്നാം നമ്പർ ലോഞ്ച് പാഡിൽനിന്ന് കുതിച്ചുയർന്ന ഐആർഎൻഎസ്എസ്1g 20 മിനിറ്റ് 19 സെക്കന്റിൽ ഭ്രമണപഥത്തിലെത്തി . വിക്ഷേപണം തത്സമയം വീക്ഷിച്ച പ്രധാനമന്ത്രി നരേന്ദ്രമോദി ഇന്ത്യയുടെ ഗതി നിർണ്ണയ സംവിധാനം നാവിക് എന്ന് അറിയപ്പെടുമെന്ന് പറഞ്ഞു . നമ്മുടെ സൈന്യത്തെയും സാധാരണക്കാരെയും മീൻപിടുത്തക്കാരെയും എല്ലാം ഒരുപോലെ സഹായിക്കുന്ന സംവിധാനമാണിതെന്നും പ്രധാനമന്ത്രി പറഞ്ഞു . ഇന്ത്യക്ക് മാത്രമല്ല , സാർക്ക് രാജ്യങ്ങൾക്കും ഇതിന്റെ ഗുണം ഫലം ലഭിക്കുമെന്ന് അദ്ദേഹം ചൂണ്ടിക്കാട്ടി . 2013 ജൂലൈ ഒന്നിനാണ് ഇന്ത്യ ആധ്യ ഉപഗ്രഹമായ ഐആർഎൻഎസ്എസ് 1a വിക്ഷേപിക്കുന്നത് . 2014ൽ 1ബിയും 1സിയും , 2015ൽ 1ഡിയും , ഈ വർഷം തന്നെ 1ഇ , 1എഫും വിക്ഷേപിച്ചിരുന്നു . ലോകത്തെ തന്നെ ഏറ്റവും വിശ്വാസ്യതുള്ള റോക്കറ്റായ പിഎസ്ൽവിയുടെ സി33 എക്സ് എൽവേർഷനാണ് വിക്ഷേപണത്തിന് ഉപയോഗിച്ചത് . മുപ്പത്തിയഞ്ചാം ഉദ്യമത്തിലും പിഎസ്എൽവി നമ്മുടെ വിശ്വാസം കാത്തു ."
business,പെൻഷനുകൾ ബാങ്കുവഴിയാക്കുമെന്ന് ധനമന്ത്രി ഡോ . തോമസ് ഐസക് ബജറ്റ് അവതരണത്തിൽ പറഞ്ഞു . സാമൂഹിക ക്ഷേമ പെൻഷൻ 1000 രൂപയാക്കും . ഒരു മാസത്തെ പെൻഷൻ അഡ്വാൻസായി നൽകും . തൊഴിലുറപ്പ് പദ്ധതിയിൽ 60 വയസ്സ് കഴിഞ്ഞവർക്ക് പെൻഷൻ ഏർപ്പെടുത്തും . ആരോഗ്യ ഇൻഷൂറൻസിന് 1000 കോടി രൂപ നീക്കിവയ്ക്കുമെന്നും ധനമന്ത്രി പറഞ്ഞു . അടുത്ത 5 വർഷത്തിനുള്ളിൽ പാർപ്പിടപ്രശ്നം പൂർണമായി പരിഹരിക്കും . കാരുണ്യചികിത്സാ പദ്ധതി ജനങ്ങളുടെ അവകാശമാക്കി മാറ്റു . വീടൊന്നിന് രണ്ട് ലക്ഷം രൂപ ധനസഹായം അനുവദിക്കും . തദ്ദേശസ്വയംഭരണ സ്ഥാപനങ്ങൾക്ക് ഇതിനായി സഹകരണബാങ്കിൽ നിന്ന് വായ്പ അനുവദിക്കും . പണി തീരാത്ത വീടുകൾക്ക് പ്രത്യേക പദ്ധതി നടപ്പിലാക്കും . . പദ്ധതി വിപുലീകരണത്തിന് 50 കോടി രൂപ വകയിരുത്തും . അഗധികൾക്കുള്ള ആശ്രയപദ്ധതി വിപുലീകരിക്കും . അങ്കണവാടി വർക്കർമാരുടെ ഓണറേറിയത്തിന്റെ പകുതി സർക്കാർ വഹിക്കും . റേഷൻകട നവീകരണത്തിന് പലിശരഹിത വായ്പ നൽകുമെന്ന് തോമസ് ഐസക് പറഞ്ഞു .
business,ലോക സമ്പദ് വ്യവസ്ഥയെ ബാധിച്ചുതുടങ്ങിയിട്ടും വ്യാപാരയുദ്ധത്തിൽ നിന്ന് പിന്നോട്ടില്ലെന്ന പ്രഖ്യാപനവുമായി യുഎസ്സും ചൈനയും . വ്യാപാരയുദ്ധം കടുത്തതോടെ ഇന്ത്യൻ രൂപയടക്കമുളള നാണയങ്ങളുടെയെല്ലാം മൂല്യം കുത്തനെ ഇടിയുകയാണ് . കഴിഞ്ഞ വെള്ളിയാഴ്ച്ചയാണ് ഔദ്യോഗികമായി യുഎസ് പ്രസിഡൻറ് ഡെണാൾഡ് ട്രംപ് വ്യാപാര യുദ്ധത്തിന് തുടക്കം കുറിച്ചത് . ഇതുവരെ ലഭ്യമായ കണക്കുകൾ പ്രകാരം ചൈനയിൽ നിന്നും ഇറക്കുമതി ചെയ്യുന്ന 34 ബില്യൺ ഡോളറിൻറെ ഉൽപ്പന്നങ്ങൾക്ക് 25 ശതമാനം തീരുവയാണ് യുഎസ് ഏർപ്പെടുത്തിയത് . ഇതിനുളള മറുപടിയായി 34 ബില്യൺ തന്നെ മൂല്യമുളള ഉൽപ്പന്നങ്ങൾക്ക് ചൈനയും ഏറ്റവും ഉയർന്ന താരിഫ് ഏർപ്പെടുത്തി . കഴിഞ്ഞ വർഷം ചൈനയിൽ നിന്ന് യുഎസ്സിലേക്ക് ഇറക്കുമതി ചെയ്തത് ഏകദേശം 550 ബില്യൺ ഡോളറിൻറെ ഉൽപ്പന്നങ്ങളാണ് . ഇതേ തുകയ്ക്കുളള ഉൽപ്പന്നങ്ങൾക്ക് മേൽ താരിഫ് ഏർപ്പെടുത്തുമെന്ന് യുഎസ് ഉറപ്പിച്ച് പറയുക കൂടി ചെയ്തതോടെ വ്യാപരയുദ്ധം അതിൻറെ എല്ലാ സീമകളും ലംഘിച്ച് മുന്നോട്ട് പോകുമെന്ന് ഉറപ്പായിരിക്കുകയാണ് . ഇന്ത്യയെപ്പോലെയുളള രാജ്യങ്ങൾ ഏറ്റവും അപകടകരമായ ഈ സാഹചര്യത്തെ സസൂഷ്മം ഇപ്പോൾ നിരീക്ഷിച്ചു വരികയാണ് . വ്യാപാരയുദ്ധം കടുത്തതോടെ ചൈനീസ് കറൻസിയായ യുവാൻറെ മൂല്യത്തിൽ വലിയ തോതിലാണ് ഇടിവ് പ്രകടമാകുന്നത് . ആഗോള തലത്തിലെ സപ്ലൈ ചെയിനിനെ വ്യാപാരയുദ്ധം അപകടത്തിലാക്കിയിട്ടുണ്ട് .
sports,"ക്രിക്കറ്റിലെ മിന്നുംതാരമാണ് ഇംഗ്ലണ്ടിൻറെ സാറാ ടൈലർ . ലോകകപ്പിലെ ഒമ്പത് ഇന്നിംഗ്സുകളിൽ നിന്ന് 396 റൺസ് നേടിയതോടെ സാറയുടെ വ്യക്തി ജീവിതം തിരഞ്ഞ് പലരുമിറങ്ങി . രണ്ട് കുട്ടികൾക്കൊപ്പം ചിരിച്ചുകൊണ്ട് സോഷ്യൽ മീഡിയയിൽ സാറാ പ്രത്യക്ഷപ്പെട്ടതോടെ ആ കഥകൾക്ക് ജീവൻവെച്ചു . എന്നാൽ ചിത്രത്തിനു പിന്നിലെ യാഥാർത്ഥ്യമെന്താണെന്ന് ഇപ്പോൾ വെളിച്ചത്തായി . തനിക്ക് രണ്ട് കുട്ടികളില്ല , എന്നാൽ രണ്ട് അനന്തരവർ ഉണ്ടെന്നാണ് സാറാ ടെയ്ലറുടെ പ്രതികരണം . സാറാ രണ്ട് കുട്ടികളുടെ അമ്മയാണെന്നായിരുന്നു സാമൂഹ്യ മാധ്യമങ്ങളിലെ പ്രചരണം . ഏകദിനത്തിൽ ഏറ്റവും വേഗതയിൽ 1000 റൺസ് പിന്നിട്ട താരമാണ് സാറാ . 2012ലെയും 2013ലെയും മികച്ച ടി20 താരമായിരുന്നു സാറാ . 2014ലും 2015ലും ഏറ്റവും മികച്ച വനിത ക്രിക്കറ്റ് താരത്തിനുള്ള പുരസ്കാരവും സാറാ നേടി . പുരുഷൻമാർക്കൊപ്പം പ്രഫഷണൽ ക്രിക്കറ്റിൽ കളിച്ച ആദ്യ വനിതാ താരമാണ് സാറാ ടെയ്ലർ . കടുത്ത മാനസിക സമ്മർദങ്ങൾക്ക് അടിമപ്പെട്ടിരുന്ന സാറാ വൻ തിരിച്ചുവരവാണ് ലോകകപ്പിൽ നടത്തിയത് . ട്വിറ്ററിലൂടെയാണ് സാറാ പ്രതികരിച്ചത് ."
sports,കാവേരി നദീജലം പങ്കുവെക്കുന്നതു സംബന്ധിച്ച വിഷയങ്ങൾ പരിഹരിക്കാത്തതിൽ പ്രതിഷേധിച്ച് ഐപിഎൽ മത്സരത്തിനിടെ ചെന്നൈ സൂപ്പർ കിംഗ്സ് താരം രവീന്ദ്ര ജഡേജക്കുനേരെ പ്രതിഷേധക്കാർ ഷൂ എറിഞ്ഞു . കൊൽക്കത്ത ഇന്നിംഗ്സിന്റെ എട്ടാം ഓവറിലായിരുന്നു സംഭവം . ലോംഗ് ഓണിൽ ഫീൽഡ് ചെയ്യുകയായിരുന്ന ചെന്നൈ താരം രവീന്ദ്ര ജഡേജക്കു നേരെയാണ് നാം തമിളർ കക്ഷി ( എൻടികെ ) പ്രവർത്തകർ ഷൂ ഏറിഞ്ഞത് . സംഭവത്തിൽ രണ്ടുപേരെ പോലീസ് അറസ്റ്റ് ചെയ്തു . ഷൂ ജഡേജയുടെ ദേഹത്ത് കൊണ്ടില്ല . എന്നാൽ അന്തിമ ഇലവനിൽ ഇല്ലാതിരുന്ന ഫാഫ് ഡൂപ്ലെസി പിന്നീട് ഈ ഷൂ ഗ്രൌണ്ടിൽ നിന്ന് എടുത്തുമാറ്റുന്നതിന്റെ ദൃശ്യങ്ങൾ മത്സരശേഷം പുറത്തുവന്നു . കാവേരി നദീജലം പങ്കുവെക്കുന്നതു സംബന്ധിച്ച് തീരുമാനമുണ്ടാകും വരെ ചെന്നൈയിൽ ഐപിഎൽ മത്സരങ്ങൾ നടത്തരുതെന്നാണ് എൻടികെ അടക്കമുള്ള കക്ഷികളുടെ ആവശ്യം . മത്സരത്തിന് മുമ്പ് സ്റ്റേഡിയത്തിന് പുറത്തും പ്രതിഷേധം അരങ്ങേറിയിരുന്നു . കാവേരി ജല മാനേജ്മെന്റ് ബോർഡ് രൂപീകരിക്കാത്ത കേന്ദ്ര സർക്കാർ നടപടിക്കെതിരെ തമിഴ്നാട്ടിലെ എല്ലാ കക്ഷികളും പ്രതിഷേധത്തിലാണ് . മത്സരത്തിന് മുമ്പ് കൂടുതൽ സുരക്ഷ ഒരുക്കണമെന്ന് ആവശ്യപ്പെട്ട് ഐപിഎൽ ചെയർമാൻ രാജീവ് ശുക്ല ആഭ്യന്തര സെക്രട്ടറി രാജീവ് ഗൌബയെ കണ്ടിരുന്നു . രണ്ടുവർഷത്തെ ഇടവേളക്കുശേഷമാണ് ചെന്നൈയിലേക്ക് ഐപിഎൽ മടങ്ങിയെത്തിയത് .
sports,ഫോമിലായാൽ രോഹിത്തിനെ തടയാൻ ആർക്കുമാവില്ലെന്ന് പറയുകയാണ് ഓസീസിന്റെ വെടിക്കെട്ട് ബാറ്റ്സ്മാനായ ഗ്ലെൻ മാക്സ്വെൽ . രോഹിത്തിന്റെ ബാറ്റിംഗ് അനായാസമാണെന്ന് മാക്സ്വെൽ പറഞ്ഞു . ഏകദിന ക്രിക്കറ്റിലെ ഏറ്റവും ഉയർന്ന വ്യക്തിഗത സ്കോറിനുടമയാണ് രോഹിത് . അതുകൊണ്ടുതന്നെ രോഹിത്തിനെ തടയുക ബുദ്ധിമുട്ടാണെന്നും മാക്സ്വെൽ പറഞ്ഞു . ഏകദിന ക്രിക്കറ്റിൽ രോഹിത്തിന്റെ ടൈമിംഗാണ് അദ്ദേഹത്തെ മികവുറ്റ ബാറ്റ്സ്മാനാക്കുന്നത് . സ്പിന്നിനും പേസിനുമെതിരെ ഒരുപോലെ മികവുകാട്ടാൻ രോഹിത്തിനാവും . അതുപോലെ ആഗ്രഹിക്കുമ്പോഴൊക്കെ പന്ത് മൈലുകൾക്കപ്പുറം പറത്താൻ രോഹിത്തിനാവുമെന്നും മാക്സ്വെൽ പറഞ്ഞു . ഏകദിനങ്ങളിൽ ഓസ്ട്രേലിയക്കെതിരെ 57.50 ആണ് രോഹിത്തിന്റെ ബാറ്റിംഗ് ശരാശരി . എന്നാൽ ടെസ്റ്റിൽ 28.83 ഉം ട്വന്റി - 20യിൽ 30.20 ഉം ആണ് രോഹിത്തിന്റെ ശരാശരി . ഓസ്ട്രേലിയക്കെതിരായ ട്വന്റി - 20 പരമ്പരയിലെ ആദ്യ മത്സരം 21ന് നടക്കും .
business,"അരവിന്ദ് സുബ്രഹ്മണ്യം രാജിവച്ച ഒഴിവിൽ കേന്ദ്രസർക്കാരിൻറെ പുതിയ സാമ്പത്തിക ഉപദേഷ്ടാവായി കൃഷ്ണമൂർത്തി സുബ്രഹ്മണ്യനെ നിയമിച്ചു . മൂന്ന് വർഷത്തേക്കാണ് നിയമനമെന്ന് വാർത്താ ഏജൻസിയായ പ്രസ് ട്രസ്റ്റ് ഓഫ് ഇന്ത്യ റിപ്പോർട്ട് ചെയ്യുന്നു . ഹൈദരാബാദിലെ ഇന്ത്യൻ സ്കൂൾ ഓഫ് ബിസിനസിൽ അസോസിയേറ്റ് പ്രൊഫസറും സെൻറർ ഫോർ അനലറ്റികിൽ ഫിനാൻസ് ഏക്സിക്യൂട്ടീവ് ഡയറക്ടറുമാണ് കൃഷ്ണമൂർത്തി സുബ്രഹ്മണ്യൻ . കഴിഞ്ഞ ജൂണിൽ അരവിന്ദ് സുബ്രഹ്മണ്യം രാജിവച്ചൊഴിഞ്ഞ ശേഷം സാമ്പത്തിക ഉപദേഷ്ടാവ് സ്ഥാനം ഒഴിഞ്ഞു കിടക്കുകയായിരുന്നു . അടുത്ത ലോക്സഭാ തിരഞ്ഞെടുപ്പിന് മുന്നോടിയായുള്ള ഇടക്കാല ബജറ്റ് ഒരുക്കാനുള്ള തയ്യാറെടുപ്പുകൾ ധനമന്ത്രാലയത്തിൽ നടക്കുന്നതിനിടെയാണ് പുതിയ സാമ്പത്തിക ഉപദേഷ്ടാവിൻറെ വരവ് . കഴിഞ്ഞ നാല് വർഷവും ശക്തമായ സാമ്പത്തിക പരിഷ്കാരങ്ങളാണ് മോദിസർക്കാർ ബജറ്റിലൂടെ ലക്ഷ്യമിട്ടതെങ്കിൽ ഇക്കുറി ജനപ്രിയ ബജറ്റ് അവതരിപ്പിക്കാനാണ് ധനമന്ത്രി അരുൺ ജെയ്റ്റലിയുടെ ശ്രമം . ഐഐടിയിലും ഐഐഎമ്മിലും ഉന്നതവിദ്യാഭ്യാസം നേടിയിട്ടുള്ള കൃഷ്ണമൂർത്തി സുബ്രഹ്മണ്യം അമേരിക്കയിലെ ചിക്കാഗോയിൽ നിന്നാണ് ഗവേഷണ ബിരുദം പൂർത്തിയാക്കിയത് . ബാങ്കിംഗ് - കോർപറേറ്റ് ഗവർണൻസ് നയവിദ്ഗദ്ധൻ എന്ന നിലയിൽ ആഗോളതലത്തിൽ തന്നെ പ്രശസ്തനാണ് അദ്ദേഹം . ഫിനാൻഷ്യൽ ഇക്കണോമിക്സിൽ അദ്ദേഹം എംബിഎ , പിഎച്ച്ഡി എന്നിവ പൂർത്തിയാക്കിയത് പ്രശസ്ത സാമ്പത്തിക വിദഗ്ദ്ധൻ ലൂഗി സിഗാൽസിനും മുൻ സാമ്പത്തിക ഉപദേഷ്ടാവ് രഘുറാം രാജനും കീഴിലാണ് ."
technology,"കേരളത്തിൻറെ ഔദ്യോഗിക ഫലമാണ് ഇപ്പോൾ ചക്ക . ചക്കയുടെ പ്രധാന ആരോഗ്യഗുണങ്ങളിൽ ഒന്നായി പറയുന്നതാണ് ചക്ക പ്രമേഹത്തിന് നല്ലതാണെന്ന് . ശരിയാണോ ഈ അനുമാനം . എന്നാൽ 2016 ൽ ഈ കാര്യത്തിൽ സിഡ്നി സർവകലാശാലയിൽ നടന്ന പഠനങ്ങൾ ചില വസ്തുതകൾ നിരത്തുന്നുണ്ട് . പ്രമേഹം കുറയ്ക്കാൻ ചക്കയ്ക്ക് കഴിവുണ്ട് . എന്നാൽ ഇത് പഴുത്ത ചക്കയെ അല്ല ഉദ്ദേശിക്കുന്നത് എന്ന് വ്യക്തം . പച്ചച്ചക്കയോ , അത് പുഴുക്കാക്കിയോ , മറ്റേതെങ്കിലും വിഭവമായോ കഴിച്ചാൽ പ്രമേഹം കുറയും . ധാന്യങ്ങളെക്കാൾ ഇതിൽ അന്നജം 40 % കുറവാണ് ചക്കയിൽ . കാലറിയും ഏതാണ്ട് 3540 % കുറവ് . പ്രമേഹം കുറയ്ക്കുന്ന മറ്റൊരു ഘടകവും പച്ചച്ചക്കയിലുണ്ട് നാരുകൾ . നാരുകളാവട്ടെ ( ഡയറ്ററി ഫൈബർ ) ധാന്യങ്ങളിലേതിന്റെ മൂന്നിരട്ടിയാണുതാനും . ഈ നാരുകൾ ഭക്ഷണത്തിലെ ഗ്ലൂക്കോസിന്റെ അമിതാഗിരണത്തെ തടയും . പച്ചച്ചക്കയിൽ ഗ്ലൈസീമിക് ഇൻഡക്സ് കുറവാണ് . അതുകൊണ്ട് ഇടിച്ചക്ക , പച്ചച്ചക്കയുടെ പുഴുക്ക് എന്നിവ പ്രമേഹ രോഗികൾക്ക് കഴിക്കാം . നാരുകൾമൂലം വയറു നിറയുന്നതിനാൽ കൂടുതൽ ഭക്ഷണം കഴിക്കുന്നത് ഒഴിവാക്കാം . പ്രമേഹ സങ്കീർണതകളായ ന്യൂറോപ്പതി , റെറ്റിനോപ്പതി , നെഫ്രോപ്പതി തുടങ്ങിയ അനുബന്ധ രോഗങ്ങളെ ചക്കയിലെ ആന്റി ഓക്സിഡന്റുകൾ തടയും അതേ സമയം തന്നെ പ്രമേഹ രോഗികൾ പഴുത്ത ചക്ക കഴിക്കുന്നത് ഒഴിവാക്കണം . പഴുത്ത ചക്കയിൽ ഫ്രെക്ടോസ് , സുക്രോസ് എന്നിവ കൂടുതലായിരിക്കും . ഇതുമൂലം രക്തത്തിലെ പഞ്ചസാരയുടെ അളവു കൂടുകയും പ്രമേഹം കൂടുകയും ചെയ്യും . പച്ചച്ചക്കയെ അപേക്ഷിച്ച് പഴുത്ത ചക്കയിൽ പഞ്ചസാരയുടെ അളവ് പതിൻമടങ്ങാണ് ."
business,"തീർത്തും അപ്രതീക്ഷിതമായാണ് ടാറ്റ സൺസ് ചെയർമാൻ സ്ഥാനത്ത് നിന്നും സൈറസ് മിസ്ത്രിയെ ബോർഡ് നീക്കിയത് . മുംബൈയിൽ ചേർന്ന യോഗത്തിലായിരുന്നു നിർണായക തീരുമാനം . രത്തൻ ടാറ്റയെ ഇടക്കാല ചെയർമാനായി ബോർഡ് തെരഞ്ഞെടുത്തു . കന്പനിയുടെ നിയമം അനുസരിച്ച് നാല് മാസത്തിനകം പുതിയ ചെയർമാനെ ബോർഡ് തീരുമാനിക്കും . രത്തൻ ടാറ്റയ്ക്ക് പുറമേ വേണു ശ്രീനിവാസൻ , അമിത് ചന്ദ്ര , റോണാൻ സെൻ , കുമാർ ഭട്ടാചാര്യ എന്നിവരാണ് ബോർഡ് അംഗങ്ങൾ . 2012 ഡിസംബർ 28നാണ് രത്തൻ ടാറ്റയ്ക്ക് പകരം ടാറ്റ ഗ്രൂപ്പ് ചെയർമാനായി സൈറസ് പല്ലോൺജി മിസ്ത്രി നിയമിതനായത് . ആദ്യമായിട്ടായിരുന്നു ടാറ്റ കുടുംബത്തിന് പുറത്ത് നിന്നൊരാൾ ഗ്രൂപ്പ് ചെയർമാനായത് . ടാറ്റാ ഗ്രൂപ്പിന്റെ ഹോൾഡിങ് കന്പനിയായ ടാറ്റാ സൺസിൽ ഗണ്യമായ ഓഹരിയുള്ള പല്ലോൺജി മിസ്ത്രിയുടെ മകനാണ് പല്ലോൺജി മിസ്ത്രി . ടാറ്റ ഗ്രൂപ്പിന് കീഴിലെ കന്പനികളുടെ കന്പനികളുടെ പ്രകടനം മോശമായതാണ് മിസ്ത്രി പുറത്ത് പോകാനുള്ള കാരണമായി വിലയിരുത്തുന്നത് . കഴിഞ്ഞ ഒരു വർഷത്തിനുള്ളിൽ 500 കോടി ഡോളറിൻറെ വരുമാന നഷ്ടമാണ് ടാറ്റ കന്പനികൾക്കുണ്ടായത് . കടബാധ്യത 2,450 കോടി രൂപയായി ഉയരുകയും ചെയ്തു ."
entertainment,വളരെ എളുപ്പത്തിൽ സിനിമയിലേക്ക് എത്തിയത് ആണ് ഞാൻ . ആദ്യ സിനിമ വലിയ വിജയവുമായിരുന്നു . എല്ലാം സൌജന്യമായി തന്ന സിനിമയ്ക്ക് തിരിച്ച് എന്തെങ്കിലും നൽകണം . എന്റെ ഹൃദയം എന്നോട് പറയുന്നത് പരീക്ഷണങ്ങൾ നടത്തി പരിശ്രമിക്കാനാണെന്ന് പൃഥ്വി പറയുന്നു . സിനിമയുടെ മൽസരത്തിൽ നിന്ന് ഞാൻ എന്നെതന്നെ മാറ്റിനിർത്തിയിരിക്കുകയാണ് . സിനിമയിൽ നമ്പർ വൺ ആകണമെന്നും കൂടുതൽ പ്രതിഫലം വാങ്ങമെന്നതും ഒന്നും എന്റെ ലക്ഷ്യമല്ല . ഇഷ്ടപ്പെട്ട സിനിമകൾ ഇഷ്ടപ്പെട്ട രീതിയിൽ ചെയ്യാൻ സാധിക്കണം - പൃഥ്വിരാജ് പറയുന്നു . മോഹൻലാലിനെ നായകനാക്കി സംവിധാനം ചെയ്യുന്ന ലൂസിഫർ എന്ന ചിത്രത്തിന്റെ തിരക്കിലാണ് പൃഥ്വരാജ് . മഞ്ജു വാര്യർ നായികയാകുന്ന സിനിമയുടെ ചിത്രീകരണം പുരോഗമിക്കുകയാണ് .
entertainment,പ്രധാനമന്ത്രി നരേന്ദ്ര മോദിയെ പുകഴ്ത്തി സംസാരിച്ചെന്ന പ്രചരണത്തിന് മറുപടിയുമായി ടിനി ടോം രംഗത്ത് . ഫെയ്സ്ബുക് ലൈവിലൂടെയാണ് ആരോപണം ടിനി ടോം നിഷേധിച്ചത് . ‘ഉളിയന്നൂർ തച്ചൻ’ എന്ന വ്യാജ ഫെയ്സ്ബുക് അക്കൌണ്ടിൽ താൻ ഒരു പ്രത്യേക രാഷ്ട്രീയ പാർട്ടിയെ പിന്തുണയ്ക്കുന്നതായി വാർത്ത വന്നിരുന്നു . ഇത് തികച്ചും വാസ്തവ വിരുദ്ധമാണ് . അങ്ങനെയൊരു കാര്യം പറഞ്ഞിട്ടില്ല . എനിക്ക് രാഷ്ട്രീയമില്ല . എന്നെ തെറ്റിദ്ധരിക്കരുതെന്ന് അപേക്ഷിക്കുന്നുവെന്നും ടിനി ടോം പറഞ്ഞു . ‘ഇന്ത്യ യഥാർഥ ഇന്ത്യ ആയത് ശ്രീ നരേന്ദ്ര മോദിജി പ്രധാനമന്ത്രി ആയതിനുശേഷമാണ് . അന്ധമായ ബിജെപി വിരോധം കാരണം പ്രതിപക്ഷ പാർട്ടികൾ അദ്ദേഹം ചെയ്ത നല്ലകാര്യങ്ങളെ പോലും അംഗീകരിക്കാൻ തയാറാകുന്നില്ല’ എന്ന് ടിനി ടോം പറഞ്ഞെന്നായിരുന്നു സമൂഹമാധ്യമങ്ങളിലെ പ്രചാരണം .
technology,ക്രിസ്മസ്ദിനത്തിൽ ക്രിസ്മസ് സന്ദേശത്തിന് പ്രതികരണം അറിയിച്ചവർക്ക് രസകരമായ മറുപടിയുമായി ഫേസ്ബുക്ക് മുതലാളി സുക്കർബർഗ് . ക്രിസ്മസ് ദിനമായ ഞായറാഴ്ച എല്ലാവർക്കും ആശംസകൾ നേർന്നുകൊണ്ട് അദ്ദേഹം സ്റ്റാറ്റസ് ഇട്ടിരുന്നു . അതിന് താഴെ നിരവധി പേർ കമന്റുകളുമായി ആശംസകൾ അയച്ചിരുന്നു . അതിനിടയിൽ യേശുവിന്റെ ജന്മദിനമായ ഇന്ന് എന്തുകൊണ്ട് നോട്ടിഫിക്കേഷൻ വന്നില്ലെന്നായിരുന്നു വിരുതൻറെ ചോദ്യം . വൈകാതെ തന്നെ അതിനുള്ള മറുപടിയും ലഭിച്ചു . നിങ്ങൾ ഫെയ്സ്ബുക്കിൽ യേശുക്രിസ്തുവിന്റെ സുഹൃത്തല്ലാത്തതുകൊണ്ടാണ് നോട്ടിഫിക്കേഷൻ എത്താത്തത് എന്നായിരുന്നു സുക്കർബർഗ്ഗിന്റെ തിരിച്ചടി . നിമിഷങ്ങൾകൊണ്ട് മറുപടിക്ക് ലഭിച്ച ലൈക്കുകളുടെ എണ്ണം നാലായിരത്തോളമാണ് . ഇതിന് മാത്രമല്ല നിരവധി കമൻറുകൾക്കാണ് അദ്ദേഹം മറുപടി നൽകിയിരിക്കുന്നത് . ഇത്തവണ കുടുംബത്തിനൊപ്പമായിരുന്നു സുക്കർമർഗിന്റെ ക്രിസ്മസ് ആഘോഷം . ഫെയ്സ്ബുക്ക് മേധാവിയുടെ മറുപടിക്ക് വൻ അഭിപ്രായമാണ് വന്നിരിക്കുന്നത് . അതേ സമയം താങ്കൾ യുക്തിവാദിയാണോ എന്ന ചോദ്യത്തിനും മാർക്ക് മറുപടി നൽകുന്നു .
business,ലോക വിപണി ആകെ ഇടിഞ്ഞുകൊണ്ടിരിയ്ക്കുകയാണ് . വൻ നഷ്ടം വന്നവരുടെ കൂട്ടത്തിൽ ഇന്ത്യയും നമ്മുടെ അയൽക്കാരായ ചൈനയും ഉണ്ട് . എന്നാൽ ഓഹരി വിപണിയിലെ ഇടിവ് ഒറ്റ ദിവസം കൊണ്ട് ഒരു ചൈനക്കാരന് ഉണ്ടാക്കിയ നഷ്ടം എത്രയാണെന്നറിയാമോ . . . കേട്ടാൽ ഞെട്ടിപ്പോകും . 3 . 6 ബില്യൺ ഡോളർ . ഏതാണ്ട് ഇരുപത്തി മുവായിരംകോടി രൂപ . ഒരു വർഷം കൊണ്ട് വിപണി ഉണ്ടാക്കിയ നേട്ടം മുഴുവൻ ഒറ്റ ദിവസം കൊണ്ട് ഇല്ലാതായി എന്നാണ് വിശേഷിപ്പിയ്ക്കപ്പെടുന്നത് . കറുത്ത തിങ്കൾ എന്നായിരിയ്ക്കും 2015 ഓഗസ്റ്റ് 24 രേഖപ്പെടുത്തപ്പെടുക . ചൈനയിലെ ഏറ്റവും വലിയ കോടീശ്വരനാണ് വാങ് ജിയാൻലിൻ . ഡാലിയൻ വാൻഡ എന്ന കമ്പനിയുടെ സ്ഥാപകനം ചെയർമാനും ആണ് ഇദ്ദേഹം . ഒറ്റദിവസം കൊണ്ട് ഇരുപത്തിമൂവായിരം കോടി നഷ്ടപ്പെട്ടത് ഇദ്ദേഹത്തിനാണ് . ബ്ലൂംബെർഗ് ബില്യണയേഴ്സ് ഇൻഡക്സ് ആണ് ഇക്കാര്യം സ്ഥിരീകരിച്ചിരിയ്ക്കുന്നത് . 2007 ന് ശേഷം ആദ്യമായിട്ടാണ് ഷാങ്ഹായ് സ്റ്റോക്ക് മാർക്കറ്റ് ഇത്രയും വലിയ ഒരു തകർച്ചയ്ക്ക് സാക്ഷ്യം വഹിയ്ക്കുന്നത് . ചുരുക്കിപ്പറഞ്ഞാൽ ആഗോള സാമ്പത്തിക മാന്ദ്യ കാലത്ത് പോലും ഇത്ര രൂക്ഷമായ പ്രതിസന്ധി ഷാങ്ഹായ് സ്റ്റോക്ക് മാർക്കറ്റിനെ ബാധിച്ചിട്ടില്ല . ഓഹരിവിപണിയിൽ കഴിഞ്ഞ ദിവസം ഏറ്റവും വലിയ നഷ്ടം നേരിട്ട വ്യക്തിയും വാങ് ജിയാൻലിൻ തന്നെയാണ് . ഒരു വർഷം കൊണ്ട് വാങ് ജിയാൻലിൻ ഉണ്ടാക്കിയ ലാഭം ആറ് ബില്യൺ ഡോളർ ആയിരുന്നു . അതിന്റെ പകുതിയിലേറെയാണ് ഒറ്റ ദിവസം കൊണ്ട് അദ്ദേഹത്തിന് നഷ്ടമായത് .
sports,ഇന്ത്യൻ ക്രിക്കറ്റ് ടീമിലെ ഗ്ലാമർ ബോയിയാണ് ഓൾറൌണ്ടർ ഹർദിക് പാണ്ഡ്യ . ഓരോ പരമ്പരകളിലും വ്യത്യസ്ത ഹെയർ സ്റ്റൈലുമായാണ് പാണ്ഡ്യ കളിക്കിറങ്ങാറുള്ളത് . മുടിയിൽ നീലപ്പൊൻമാനെ വെട്ടിയൊരുക്കിയാണ് പാണ്ഡ്യ ദക്ഷിണാഫ്രിക്കൻ പര്യടനത്തിനെത്തിയത് . നീലപ്പൊൻമാൻ ഹിറ്റായെങ്കിലും ദക്ഷിണാഫ്രിക്കൻ പര്യടനത്തിൽ പാണ്ഡ്യയുടെ ബാറ്റിംഗ് ഹിറ്റായിരുന്നില്ല . ബാറ്റിംഗിൽ പൂർണ പരാജയമായ പാണ്ഡ്യയെ ട്വിറ്ററിൽ കൈകാര്യം ചെയ്തിരിക്കുകയാണ് ഇപ്പോൾ ഇന്ത്യൻ ആരാധകർ . ഗിത്താറുമായി പോസ് ചെയ്ത് ട്വിറ്ററിൽ പാണ്ഡ്യ പങ്കുവെച്ച ചിത്രമാണ് ആരാധകരെ ചൊടിപ്പിച്ചത് . മേക്ക് ഓവറിലല്ല ബാറ്റിംഗിലാണ് പാണ്ഡ്യ ശ്രദ്ധിക്കേണ്ടതെന്ന ഉപദേശമായി ആരാധകർ രംഗത്തെത്തി . മുടിയിലല്ല നെറ്റ്സിൽ ബാറ്റിലാണ് കളർ ചേർക്കേണ്ടത് എന്നായിരുന്നു ഒരു ആരാധകൻറെ ഉപദേശം . കേപ്ടൌൺ ടെസ്റ്റിൽ 93 റൺസെടുത്തതാണ് ദക്ഷിണാഫ്രിക്കൻ പര്യടനത്തിൽ ഇന്ത്യൻ താരത്തിൻറെ ഉയർന്ന സ്കോർ . ആദ്യ ടി20യിൽ പുറത്താകാതെ നിന്ന പാണ്ഡ്യ ഏഴ് പന്തിൽ രണ്ട് ബൌണ്ടറിയടക്കം 13 റൺസെടുത്തു . പോർട്ട് എലിസബത്തിലെ അഞ്ചാം ഏകദിനത്തിൽ ഗോൾഡൺ ഡക്കായ പാണ്ഡ്യയെ ആരാധകർ സമാന രീതിയിൽ നേരത്തെ കൈകാര്യം ചെയ്തിരുന്നു .
entertainment,"ഗോവ ചലച്ചിത്രമേളയിൽ കഴിഞ്ഞ ദിവസം ഐനോക്സ് സ്ക്രീൻ ഒന്നിലെ രാത്രി 10.30നുള്ള അവസാന ചിത്രം കണ്ട മലയാളികൾ കഴിഞ്ഞ വർഷമിറങ്ങിയ ഒരു മലയാള ചിത്രത്തെക്കുറിച്ച് തീർച്ചയായും ഓർത്തിരിക്കും . ടർക്കിഷ് സംവിധായിക ബാനു സിവാകിയുടെ ' ദി പീജിയൺ ' ആയിരുന്നു ചിത്രം . അത് കണ്ടിരിക്കെ മലയാളികളുടെ മനസിലേക്ക് എത്തിയിരിക്കാവുന്ന ചിത്രം സൌബിൻ ഷാഹിറിന്റെ സംവിധാനത്തിൽ കഴിഞ്ഞ വർഷം പുറത്തിറങ്ങിയ ' പറവ ' യും ! തുർക്കിയിലെ ജനസാന്ദ്രതയുള്ള നഗരങ്ങളിലൊന്നായ അഡാനയിലെ ചേരിയിലാണ് യൂസഫിന്റെ വീട് . വീടിന് മുകളിൽ വളർത്തുന്ന പ്രാവുകളാണ് അവന്റെ ലോകം . മനുഷ്യരുടെ ലോകവുമായി സ്വരച്ചേർച്ച കണ്ടെത്താനാവാത്ത അവന്റെ വിനിമയങ്ങളൊക്കെ പ്രാവുകളോടാണ് . എന്നാൽ ' പറവ ' യിലെ ' ഹസീബി ' നെയും ' ഇച്ചാപ്പി ' യെയും പോലെ വളർത്തുന്ന എല്ലാ പ്രാവുകളെയും എക്കാലവും സ്വന്തമാക്കി വെക്കണമെന്ന ആഗ്രഹമൊന്നും അവനില്ല . പണത്തിന് ആവശ്യമുള്ളപ്പോൾ വളർത്തുന്നതിൽ നിന്നൊന്നിനെ ചന്തയിൽ എത്തിക്കാറുണ്ട് അവൻ , ഏറ്റവും പ്രിയപ്പെട്ട ഒന്നിനെ മാറ്റിനിർത്തിയിട്ട് . പോപ്പുലർ സിനിമാ ഫോർമാറ്റിലേതുപോലെ ' എമണ്ടൻ കഥ ' യൊന്നുമില്ല ചിത്രത്തിന് . എന്നാൽ ഒന്നുമില്ലെങ്കിലും എന്തെങ്കിലുമൊക്കെയുണ്ടെന്ന് വിശ്വസിപ്പിക്കുന്ന ആർട്ട്ഹൌസ് എക്സ്പെരിമെന്റൽ തട്ടിപ്പുമില്ല . ഒരു ചെറുകഥയിൽ ഒതുക്കാവുന്ന , എന്നാൽ ഇത്രത്തോളം ഗംഭീരമായി ഒരുപക്ഷേ വാക്കുകളിൽ ആക്കാനാവാത്ത ഉള്ളടക്കത്തെ മികച്ച സിനിമാറ്റിക് എക്സ്പ്രഷനാക്കി മാറ്റിയിട്ടുണ്ട് സംവിധായിക . സ്വതവേ സംഘർഷാത്മകമായ യൂസഫിന്റെ ദിനങ്ങൾ , ഇഷ്ടമില്ലാത്ത ഒരു തൊഴിൽ ചെയ്യേണ്ടിവരുന്നതോടെ കൂടുതൽ സമ്മർദ്ദങ്ങളിൽ പെടുകയാണ് . ആ ദിനങ്ങളെ മിനിമലായി , എന്നാൽ എല്ലാ വൈകാരികതകളോടെയും പിന്തുടരുകയാണ് സംവിധായിക . ടർക്കിഷ് കണ്ടംപററി മാസ്റ്റേഴ്സ് ആയ നൂറി ബിൽഗെ സിലാന്റെയും സെമി കപ്ലാനെഗ്ലുവിന്റെയുമൊക്കെ നായകന്മാരുടെ വിഷാദച്ഛായ യൂസഫിലുമുണ്ട് . ഫ്രെയ്മുകളിലുള്ള ' ക്രമം ' കണ്ടപ്പോഴേ സംവിധായിക ഒരു പെയിന്റർ ആയിരിക്കാമെന്ന് സംശയിച്ചിരുന്നു . സംശയം ശരിയായിരുന്നു . യൂണിവേഴ്സിറ്റി ഓഫ് അഡാനയിൽ നിന്ന് പെയിന്റിംഗ് മെയിൻ ആയാണ് അവർ ഫൈൻ ആർട്സ് പഠിച്ചത് . സൌബിൻ ഷാഹിറിന്റേതുപോലെ ബാനു സിവാകിയുടെയും ആദ്യ ചിത്രമാണ് ' ദ പീജിയൺ ' എന്നതാണ് കൌതുകമുണർത്തിയ മറ്റൊരു കാര്യം . മികച്ച നവാഗത സംവിധാനത്തിനുള്ള മത്സരവിഭാഗം ചിത്രമാണ് ഗോവ മേളയിൽ ഈ സിനിമ ."
technology,"യൂട്യൂബ് ഉപയോഗിക്കുന്നവർക്ക് നിലവിൽ ലഭിച്ചുവരുന്ന രണ്ട് ഫീച്ചറുകൾ ഒഴിവാക്കുന്നു . വീഡിയോ എഡിറ്റർ , ഫോട്ടോ സ്ലൈഡ് ഷോ ഫീച്ചറുകളാണ് ഒഴിവാക്കുന്നത് . ഈ സേവനങ്ങൾ സെപ്റ്റംബർ 20ന് ശേഷം ലഭിക്കില്ല . ഓൺലൈൻ വീഡിയോ മേക്കിംഗിന് സഹായകരമാകുന്ന ഈ ഫീച്ചറുകൾ പ്രതീക്ഷിച്ച രീതിയിൽ ഉപയോഗിക്കുന്നില്ലെന്നാണ് യൂട്യൂബ് അധികൃതരുടെ കണ്ടെത്തൽ . എന്നാൽ ഇവയുടെ മികച്ച പരിഷ്കരിച്ച പതിപ്പ് പകരമായി യുട്യൂബിൽ വരും . അതിനുവേണ്ടിയാണ് ഇപ്പോഴത്തെ ഫീച്ചർ നിർത്താലാക്കുന്നത് എന്നാണ് റിപ്പോർട്ട് . എന്നാൽ വീഡിയോ മാനേജറിൽ ഉള്ള മറ്റു സൌകര്യങ്ങൾ തുടർന്നും ലഭ്യമാവും . ട്രിമ്മിംഗ് , ബ്ലറിംഗ് , ഫിൽട്ടറുകൾ മുതലായവ തുടർന്നും ഉപയോഗിക്കാം . ഇതേപോലെ ഓഡിയോ ലൈബ്രറി , എൻഡ് സ്ക്രീനുകൾ , സബ്ടൈറ്റിൽ , സൌണ്ട് ഇഫക്റ്റുകൾ മുതലായ സൌകര്യങ്ങളും വീണ്ടും ഉപയോഗിക്കാം . എന്നാൽ വീഡിയോ എഡിറ്റർ വഴി നിലവിൽ പബ്ലിഷ് ചെയ്തിരിക്കുന്ന വീഡിയോകളെ ഇത് ബാധിക്കില്ല . ഉപഭോക്താക്കൾക്ക് അവരുടെ വീഡിയോകൾ 720 പിക്സൽ മേന്മയിൽ ഡൌൺലോഡ് ചെയ്യാം . തേർഡ്പാർട്ടി എഡിറ്ററുകൾ നിരവധി ലഭ്യമാണ് . ഈയടുത്ത് തങ്ങളുടെ ലൈവ് - ഓൺ ഡിമാൻഡ് സ്ട്രീമിംഗ് സർവീസായ യുട്യൂബ് ടിവി കമ്പനി പ്രഖ്യാപിച്ചിരുന്നു . YouTube is getting rid of its video editor because no one uses it"
technology,ചൈനീസ് നിർമ്മിത സ്മാർട്ട്ഫോൺ ആപ്ലികേഷനുകൾ നിരന്തരമായ പ്രശ്നങ്ങളെ നേരിടുകയാണ് . കഴിഞ്ഞ ദിവസം ചൈനീസ് ആപ്പുകൾ സംബന്ധിച്ച് ഇൻറലിജൻസ് ബ്യൂറോ സൈനികർക്ക് മുന്നറിയിപ്പ് നൽകിയതോടെയാണ് സംഭവം കൂടുതൽ ഗൌരവമായത് . 42 ചൈനീസ് നിർമ്മിത ആപ്പുകൾ വിവരങ്ങൾ ചൈനയിലേക്ക് ചോർത്തുന്നു എന്നാണ് മുന്നറിയിപ്പ് . ഇതിൽ ജനപ്രിയമായ പല ആപ്പുകളും പെടുന്നു എന്നതാണ് ശ്രദ്ധേയമായ കാര്യം . സൈന്യം അപകടകാരിയെന്ന് ചൂണ്ടിക്കാട്ടിയ ആപ്പുകളുടെ കൂട്ടത്തിൽ ട്രൂകോളർ എന്ന ആപ്പ് പെട്ടത് ശരിക്കും ടെക് ലോകത്തെ ഞെട്ടിച്ചിട്ടുണ്ട് . സ്വീഡൻ ആസ്ഥാനമാക്കിയ ട്രൂ സോഫ്റ്റ് വെയർ ആണ് ട്രൂകോളറിൻറെ നിർമ്മാതാക്കൾ . എന്നാൽ അടുത്തിടെ വൻതോതിൽ ചൈനീസ് നിക്ഷേപം ഈ കമ്പനിയിലേക്ക് എത്തിയിട്ടുണ്ടെന്നും അതിൻറെ സ്വദീനം കമ്പനിയിൽ ഉണ്ടെന്നും ടെക് വൃത്തങ്ങൾ സൂചിപ്പിക്കുന്നു . അതേ സമയം ട്രൂകോളർ തങ്ങളുടെ സർവറുകളിൽ വലിയൊരു ഭാഗം ചൈനീസ് മേഖലകളിലാണ് സ്ഥാപിച്ചത് എന്നും റിപ്പോർട്ടുണ്ട് . കുറഞ്ഞ ചിലവിൽ വലിയ ശേഖരണ സംവിധാനം ചൈനയിൽ ലഭിക്കുമത്രെ . എന്തായാലും ഇന്ത്യയിൽ ഏറ്റവും കൂടുതൽപ്പേർ ഡൌൺലോഡ് ചെയ്തിരിക്കുന്ന കോളർ ഐഡി ആപ്പാണ് ട്രൂകോളർ . പരിചയമില്ലാത്ത നമ്പറുകളെ തിരിച്ചറിയാം എന്നതാണ് ഇതിൻറെ ഗുണം . എന്നാൽ നിങ്ങൾ അറിയാതെ നിങ്ങളുടെ എല്ലാ കോണ്ടാക്ടും ട്രൂകോളർ കരസ്ഥമാക്കുന്നുണ്ട് എന്നതാണ് സത്യം . അതിനാൽ തന്നെ ഈ അപ്പ് വലിയ സ്വകാര്യ പ്രശ്നം സൃഷ്ടിക്കുന്നു എന്നത് പരസ്യമായ രഹസ്യമാണ് . പല കോഡുകളും ചില രഹസ്യകോഡിൽ സേവ് ചെയ്യുക എന്നത് ശീലമാക്കിയ ഇന്ത്യക്കാർക്ക് ഈ ആപ്പ് ചിലപ്പോൾ ഭാവിയിൽ പണി തന്നേക്കും .
sports,വിദേശ ഫുട്ബോൾ ക്ലബുകൾക്ക് വലിയ ആരാധക പിന്തുണയാണ് കേരളത്തിലുള്ളത് . ജർമൻ ലീഗിൽ നിലവിലെ ചാമ്പ്യൻമാരായ ബയേൺ മ്യൂണിക്കിനും കേരളത്തിൽ ആരാധരേറെ . 2018നോട് വിടപറയുമ്പോൾ ഇന്ത്യയിലെ ആരാധകർക്ക് നന്ദി പറയാൻ ബയേൺ മ്യൂണിക്ക് തിരഞ്ഞെടുത്തത് മലയാളമാണ് എന്നതാണ് പ്രത്യേകത . ' നന്ദി ' എന്ന് രേഖപ്പെടുത്തിയ ചിത്രത്തോടൊപ്പമായിരുന്നു ഫേസ്ബുക്കിലൂടെയുള്ള നന്ദിപറച്ചിൽ . ഇന്ത്യൻ ആരാധകരുടെ പിന്തുണയ്ക്ക് നന്ദിയറിയിക്കുന്നു . അടുത്ത വർഷത്തിലും അകമഴിഞ്ഞ പിന്തുണ പ്രതീക്ഷിക്കുന്നതായും ബയേൺ കുറിച്ചു . ബയേണിൻറെ മലയാളത്തിലുള്ള നന്ദി പറച്ചിൽ കേരളത്തിലെ ആരാധകർ ഏറ്റെടുത്തു . ' നന്ദി ' എന്നെഴുതിയത് ശരിയാണോ എന്ന ബയേണിൻറെ ചോദ്യമാണ് ആരാധകരെ കൂടുതൽ ത്രസിപ്പിച്ചത് .
technology,"സാംസങ്ങിന്റെ ഗ്യാലക്സി നോട്ട് 6 ജൂലൈയിൽ വിപണിയിലെത്തും . 6 ജിബി റാമുമായാണ് ഗാലക്സി നോട്ട് 6 വിപണിയിലെത്തുക . രണ്ടു തരം സ്ക്രീനുകളോടെയാകും നോട്ട് 6 ഉപഭോക്താക്കളിൽ എത്തുന്നത് . ഒപ്പം ഇത്തവണ സ്ക്രീന്റെ കാര്യത്തിൽ രണ്ടുതരത്തിലാണ് ഫോൺ , സാധാരണ രീതിയിൽ പരന്ന സ്ക്രീനുള്ള ഗാലക്സി നോട്ട് 6 നോടൊപ്പം , വളഞ്ഞ സ്ക്രീനോട് കൂടിയ ഗാലക്സി നോട്ട് 6 ഉം വിപണിയിൽ എത്തിക്കുമെന്നാണ് സാംസങ്ങ് അറിയിക്കുന്നത് . 1440x2560 പിക്സൽ റെസലൂഷൻ നൽകുന്ന ക്യുഎച്ച്ഡി സ്ക്രീനായിരിക്കും ഇത് , ഐപി68 വാട്ടർ റസിസ്റ്റന്റ് സർട്ടിഫിക്കേഷനും സ്ക്രീനുണ്ടാകും എന്നാണ് റിപ്പോർട്ട് . 64ബിറ്റ് ക്വാഡ്കോർ ക്വാൾകോം സ്നാപ്ഡ്രാഗൺ 823 പ്രോസസ്സറായിരിക്കും ഫാബ്ലെറ്റിന്റെ കരുത്ത് നിർണ്ണയിക്കുക . വലിയ സ്ക്രീൻ ഉള്ളതിനാൽ തന്നെ ഗെയിമിങ്ങ് പ്രേമികൾക്കായി , അഡ്രിനോ 530 ജിപിയുവാണ് ഗ്യാലക്സി നോട്ട് 6 ഉപയോഗിച്ചിരിക്കുന്നത് എന്നാണ് . 32 ജിബി ഇൻബിൽട്ട് മെമ്മറിയാണ് ഈ ഫാബ്ലെറ്റിനുള്ളത് . മൈക്രോ എസ്ഡി കാർഡ് ഉപയോഗിച്ച് സംഭരണ ശേഷി ഉയർത്തുന്നതിനും അവസരമുണ്ട് . സോണി എക്സ്പീരിയ മോഡലുകളുമായി വളരെയേറെ സാദൃശ്യമുള്ള മോഡലായിരിക്കും ഗ്യാലക്സി നോട്ട് 6 ഫാബ്ലെറ്റ് എന്നാണ് പുറത്തായ ചിത്രങ്ങളെ അധികരിച്ച് ടെക് വിദഗ്ധർ റിപ്പോർട്ട് ചെയ്യുന്നത് . ചിത്രം - കണ്സപ്റ്റ് മോഡല്"
entertainment,"ബിഗ് ബോസ് റിയാലിറ്റി ഷോയിലെ ഏറ്റവും ചൂടേറിയ ചർച്ചാ വിഷയം പേളി - ശ്രീനിഷ് പ്രണയമാണ് . ഇരുവരും തമ്മിൽ പ്രണയമാണെന്ന വാർത്തകൾ ബിഗ് ബോസ് ഹൌസിലും ആരാധകർക്കിടയിലും പുകയുന്നതിനിടെയാണ് അവതാരകനായ മോഹൻ ലാലിനോട് ഇരുവരും പ്രണയം തുറന്നു പറഞ്ഞത് . എന്നാൽ പേളിയുടെ വീട്ടുകാർ ഈ വിഷയത്തിൽ പ്രതികരിച്ചുവെന്ന വാർത്തയാണ് ഏറ്റവും ഒടുവിലായി പ്രചരിക്കുന്നത് . പേളി ഇത്ര തിടുക്കപ്പെട്ട് തീരുമാനമെടുത്തത് എന്താണെന്ന് അറിയില്ല . പേളിയുടെ തീരുമാനം കുടുംബത്തെ ബാധിച്ചുവെന്നും മാണി പോൾ പ്രതികരിച്ചത് . ടൈംസ് ഓഫ് ഇന്ത്യ പത്രത്തോടാണ് പേളിമാണിയുടെ പിതാവിൻറെ പ്രതികരണം . പേളി തനിക്ക് കൊച്ചുകുട്ടിയാണെന്ന് പറയുന്ന മാണി പോൾ ഒരു പുരുഷനെ തിരഞ്ഞെടുക്കാൻ അവൾക്കു നന്നായി അറിയാമെന്നും പറയുന്നു . എന്നാൽ പത്തിരുപതു ദിവസം കൊണ്ട് പരിചയമുള്ള ഒരാളെ അവൾക്കു വിവാഹം കഴിക്കാൻ തീരുമാനിച്ചെന്ന് വിശ്വസിക്കാൻ സാധിക്കുന്നില്ലെന്നും മാണി പോൾ പറഞ്ഞതായാണ് റിപ്പോർട്ടുകൾ . തനിക്ക് ശ്രീനിഷിനെ ഇഷ്ടമാണെന്നും തൻറെ മമ്മിയോട് മോഹൻലാൽ സംസാരിക്കണമെന്നും പേളി ഷോയിൽ ആവശ്യപ്പെട്ടിരുന്നു . സമാനമായ ആവശ്യവുമായി ശ്രീനിഷും രംഗത്തെത്തിയിട്ടുണ്ട് . ഇതേതുടർന്ന് ഇരു വീട്ടുകാരെയും ഹൌസിൽ എത്തിച്ച് സംസാരിക്കാൻ അവസരം ഒരുക്കാമെന്നും ഇരുവർക്കും നല്ല ഭാവി നേരുന്നുവെന്നും മോഹൻലാൽ പറഞ്ഞു . ഇതിനിടെ , ബിഗ് ബോസിൽ ഹൌസിൽ വച്ച് മോതിരം മാറ്റം നടത്തണമെന്ന് ഒരു വിഭാഗം ആവശ്യപ്പെട്ടപ്പോൾ , ജീവിതമാണ് തീരുമാനം ചിന്തിച്ചെടുക്കണമെന്ന അഭിപ്രായമാണ് മറു വിഭാഗം പങ്കുവെച്ചത് ."
technology,"ഹോണർ 10 ലൈറ്റ് ചൈനയിൽ അവതരിപ്പിച്ചു . ഹോണർ 10 ൻറെ ലൈറ്റ് മോഡലാണ് ഈ ഫോൺ . ഈ വർഷം ആദ്യമാണ് ഹോണർ 10 പുറത്തിറക്കിയത് . 6 . 21 ഇഞ്ചാണ് ഫോണിൻറെ സ്ക്രീൻ വലിപ്പം . വട്ടർ ഡ്രോപ്പ് നോച്ചോടെയാണ് ഡിസ്പ്ലേ . കിരീൻ 710 എസ്ഒസിയാണ് ഫോണിൻറെ ചിപ്പ് . ആൻഡ്രോയ്ഡ് 9 പൈയിൽ പ്രവർത്തിക്കുന്നതാണ് ഫോൺ . ചൈനയിൽ ഇപ്പോൾ ലഭ്യമാകുന്ന വില പരിശോധിച്ചാൽ ഈ ഫോൺ 15,000 രൂപയ്ക്ക് അടുത്ത് വില വരും . ഇത് 4ജിബി പതിപ്പിനാണ് . ഈഫോണിൻറെ 6ജിബി പതിപ്പും ലഭ്യമാണ് ചൈനീസ് വില പ്രകാരം ഇതിൻറെ വില 17,999 രൂപയായിരിക്കും . നവംബർ 22 മുതൽ ചൈനീസ് വിപണിയിൽ ലഭ്യമായ ഫോൺ അടുത്ത മാസം ആദ്യം ഇന്ത്യയിൽ എത്തിയേക്കും . 6 . 21 ഇഞ്ചാണ് ഫോണിൻറെ എച്ച്ഡി പ്ലസ് ഡിസ്പ്ലേ വലിപ്പം . പിന്നിൽ ഇരട്ട ക്യാമറയാണ് ഉള്ളത് . ഒന്ന് 13 എംപിയാണ് . രണ്ടാമത്തെത് 2 എംപിയാണ് . 24 എംപിയാണ് മുന്നിലെ സെൽഫി ക്യാമറ . 4ജിബിക്ക് 64ജിബിയും , 6ജിബി റാം ഫോണിന് 128 ജിബിയുമാണ് ഇൻറേണൽ മെമ്മറി എസ്ഡി കാർഡ് ഉപയോഗിച്ച് ഫോൺ മെമ്മറി 512 ജിബി വരെ ഉയർത്താം ."
business,"വിമാനത്താവളം സ്വകാര്യ മേഖലയിലേക്ക് പോകരുതെന്ന് നിർബന്ധമുളളതിനാലാണ് പ്രത്യേക ഉദ്ദേശ്യ കമ്പനി രൂപീകരിച്ചതെന്ന് മുഖ്യമന്ത്രി പിണറായി വിജയൻ അറിയിച്ചു . തിരുവനന്തപുരം വിമാനത്താവളത്തിനായി എയർപോർട്ട് അതോറിറ്റി ഓഫ് ഇന്ത്യ വിളിച്ച ബിഡിൽ പങ്കെടുക്കുന്നതിനായാണ് സംസ്ഥാന സർക്കാർ പ്രത്യേക ഉദ്ദേശ്യ കമ്പനി രൂപീകരിച്ചത് . ഇതിൻറെ ഭാഗമായി തിരുവനന്തപുരം വിമാനത്താവളത്തിൻറെ ടെൻഡർ നടപടികളുമായി ബന്ധപ്പെട്ട സാങ്കേതിക - ധനകാര്യ കൺസൾട്ടൻസി നടപടികൾക്കായി ചീഫ് സെക്രട്ടറി അധ്യക്ഷനായി സർക്കാർ സമിതിയെ നിയോഗിച്ചു . ധന , ഗതാഗത പ്രിൻസിപ്പൽ സെക്രട്ടറിമാർ , നിയമ സെക്രട്ടറി എന്നിവരാണ് സമിതിയിലെ മറ്റ് അംഗങ്ങൾ . ടെൻഡർ നടപടികളുമായി ബന്ധപ്പെട്ട നിയമ കൺസൾട്ടൻറായി സിറിൾ അമർചന്ദ് മംഗൾദാസ് എന്ന സ്ഥാപനത്തെയും നിയോഗിക്കാൻ തീരുമാനിച്ചു . പ്രത്യേക ഉദ്ദേശ്യ കമ്പനിയിൽ വിമാനത്താവള ഭൂമിയായിരിക്കും സർക്കാരിൻറെ ഓഹരി . വിമാനത്താവളം സ്ഥാപിക്കാൻ തിരുവതാംകൂർ മഹാരാജാവിൻറെ കാലത്ത് 257.9 ഏക്കർ ഭൂമിയും പിന്നീട് കേരള സർക്കാർ 32.56 ഏക്കർ ഭൂമിയും ഉൾപ്പടെ 290.46 ഏക്കർ ഭൂമി സൌജന്യമായി നൽകിയിട്ടുണ്ട് . 18 ഏക്കർ ഭൂമി കൂടി വിമാനത്താവളത്തിൻറെ വികസനത്തിനായി ഏറ്റെടുക്കാനുളള നടപടി പുരോഗമിക്കുകയാണ് ."
sports,"ഇന്ത്യയും ഓസ്ട്രേലിയയും തമ്മിൽ നിർണായകമായ മൂന്നാം ടെസ്റ്റ് നാളെ തുടങ്ങുമ്പോൾ പാക്കിസ്ഥാൻറെ ദക്ഷിണാഫ്രിക്കൻ പര്യടനത്തിനും തുടക്കമാകുകയാണ് . ഏറെക്കാലത്തിന് ശേഷമാണ് പാക്കിസ്ഥാൻ ദക്ഷിണാഫ്രിക്കൻ മണ്ണിൽ പോരാട്ടത്തിനിറങ്ങുന്നത് . പാക്കിസ്ഥാൻറെ ബാറ്റിംഗ് കരുത്തും ആഫ്രിക്കൻ ടീമിൻറെ ബൌളിംഗും തമ്മിലാകും ഏറ്റുമുട്ടലെന്നാണ് വിലയിരുത്തലുകൾ . ലോകത്തെ ഏറ്റവും മികച്ച ആക്രമണ നിരയാണ് ദക്ഷിണാഫ്രിക്കയുടേത് . പരിക്കിൽ നിന്ന് വിമുക്തനായി കളത്തിലേക്ക് തിരിച്ചെത്തിയ ഡെയ്ൽ സ്റ്റെയിനിനെയും ലോക ഒന്നാം നമ്പർ ബൌളർ കഗിസോ റബാഡയെയും നേരിടുക കടുത്ത വെല്ലുവിളിയാകും . സ്റ്റെയിനാകട്ടെ ചരിത്രത്തിലെ ഏറ്റവും മികച്ച ദക്ഷിണാഫ്രിക്കൻ വിക്കറ്റ് വേട്ടക്കാരൻ എന്ന റെക്കോർഡ് സ്വന്തമാക്കാൻ കൂടിയാണ് പന്തെറിയുക . ചരിത്രം കുറിക്കാൻ കേവലം ഒരു വിക്കറ്റ് മാത്രമാണ് സ്റ്റെയിനിന് വേണ്ടത് . നിലവിൽ മുൻ നായകൻ ഷോ ൺ പൊ ള്ളോ ക്കി നൊ പ്പം റെക്കോ ർ ഡ് പ ങ്കി ടു ക യാ ണ് . ഇരുവർക്കും 421 വിക്കറ്റ് വീതമാണ് ഉള്ളത് . 108 ടെസ്റ്റുകളിൽ നിന്നാണ് പൊള്ളോക്ക് നേട്ടത്തിലെത്തിയതെങ്കിൽ സ്റ്റെയിനിന് കേവലം 88 ടെസ്റ്റുകളാണ് വേണ്ടിവന്നത് . വിക്കറ്റ് വേട്ടയുടെ കാര്യത്തിൽ ലോകത്തെ പതിനൊന്നാമൻ കൂടിയാണ് സ്റ്റെയിൻ . 133 മത്സരങ്ങളിൽ നിന്ന് 800 വിക്കറ്റ് വീഴ്ത്തിയിട്ടുള്ള മുത്തയ്യ മുരളീധരനാണ് പട്ടികയിൽ ഒന്നാമൻ . നിലവിൽ കളിക്കുന്ന താരങ്ങളുടെ കാര്യം പരിശോധിച്ചാൽ ഇംഗ്ലിഷ് പേസർമാരായ ആൻഡേഴ്സണും ബ്രോഡും മാത്രമാണ് സ്റ്റെയിന് മുന്നിലുള്ളത് . ബോക്സിങ്ങ് ഡേ യിൽ തന്നെ സ്റ്റെയിൻ റെക്കോർഡ് സ്വന്തമാക്കുമോയെന്നാണ് അറിയാനുള്ളത് . ബോക്സിംങ്ങ് ഡേയിൽ ഓസ്ട്രേലിയ ഇന്ത്യയെ നേരിടുമ്പോൾ ന്യൂസിലാൻഡിൻറെ എതിരാളികൾ ശ്രീലങ്കയാണ് . ഓസ്ട്രേലിയ , ന്യൂസിലാൻഡ് , ദക്ഷിണാഫ്രിക്ക ടീമുകൾ എല്ലാ വർഷവും ബോക്സിംങ്ങ് ഡേ യിൽ ടെസ്റ്റ് മത്സരങ്ങൾ കളിക്കാറുണ്ട് ."
business,"ദില്ലിഃ ഗ്രാമീണ - കർഷിക മേഖലകളിൽ വൻപദ്ധതികൾ പ്രഖ്യാപിച്ചു കൊണ്ട് നരേന്ദ്രമോദി സർക്കാരിന്റെ അവസാന സമ്പൂർണ ബജറ്റ് . ആദായനികുതിയിൽ കാര്യമായ കുറവ് വരുത്തുമെന്ന് ശക്തമായ അഭ്യൂഹമുണ്ടായെങ്കിലും അത്തരമൊരു പ്രഖ്യാപനമുണ്ടായില്ല . തിരഞ്ഞെടുപ്പിന് മുൻപുള്ള അവസാന ബജറ്റായിട്ടും രാജ്യത്തെ മധ്യവർഗ്ഗത്തെ സന്തോഷിപ്പിക്കുന്ന രീതിയിലുള്ള പ്രഖ്യാപനങ്ങളൊന്നും ബജറ്റിൽ ഇല്ല . സമഗ്ര ഇൻഷുറൻസ് പ്രഖ്യാപിച്ചും വിവിധ കാർഷിക വിളകളുടേയും മേഖലകളുടേയും വികസനത്തിനും നിർദേശിച്ചുമുള്ള ബജറ്റ് . പാവപ്പെട്ടഎട്ട് കോടിയോളം പേർക്ക് സൌജന്യ ഗ്യാസും വൈദ്യുതിയും നൽകുമെന്ന് പ്രഖ്യാപിച്ചിട്ടുണ്ട് . വിവിധ പദ്ധതികളിലൂടെ 11.5 ലക്ഷം കോടിയോളം രൂപയാണ് കാർഷിക മേഖലയ്ക്കായി മാറ്റിവച്ചിരിക്കുന്നത് . ബജറ്റിൽ ഡിജിറ്റൽ നാണയങ്ങളെ അംഗീകരിക്കില്ലെന്ന് വ്യക്തമാക്കിയ ധനമന്ത്രി മൂന്ന് പൊതുമേഖള ഇൻഷുറൻസ് കമ്പനികളെ ( യൂണൈറ്റഡ് , ഓറിയന്റൽ , നാഷണൽ , ന്യൂഇന്ത്യ അഷുറൻസ് ) ലയിപ്പിച്ച് ഒന്നാക്കുമെന്നും 24 പൊതുമേഖല സ്ഥാപനങ്ങളുടെ ഓഹരി വിറ്റൊഴിയുമൊന്നും വ്യക്തമാക്കിയിട്ടുണ്ട് . ഓഹരി വിറ്റൊഴിച്ച് ഒരുലക്ഷം കോടി രൂപ സമാഹരിക്കുമെന്നാണ് ധനമന്ത്രിയുടെ പ്രഖ്യാപനം . ഒന്നരലക്ഷം കോടി ചിലവ് കാണുന്ന റെയിൽവേ ബജറ്റിൽ അടുത്ത രണ്ട് വർഷം കൊണ്ട് 2000 ആളില്ലാ ലെവൽ ക്രോസ്സുകൾ ഒഴിവാക്കുമെന്നും , അറുന്നൂറ് റെയിൽവേ സ്റ്റേഷനുകൾ നവീകരിക്കുമെന്നും പ്രഖ്യാപിച്ചിട്ടുണ്ട് . 25000 - ത്തിലേറെ പ്രതിദിന യാത്രക്കാരെത്തുന്ന എല്ലാ റെയിൽവേ സ്റ്റേഷനുകളിലും എസ്കലേറ്റർ സ്ഥാപിക്കുമെന്നും എല്ലാ ട്രെയിനുകളിലും സിസിടിവിയും വൈഫൈയും സ്ഥാപിക്കുമെന്നുംബജറ്റിൽ പറയുന്നു . ബെംഗളൂരു മെട്രോയ്ക്കായി 17,000 കോടിയും മുംബൈ സബർബൻ പദ്ധതിക്കായി 11,000 കോടിയും ബജറ്റിൽ വകയിരുത്തിയിട്ടുണ്ട് . മുതിർന്ന പൌരൻമാർക്ക് നിരവിധി ഇളവുകൾ ബജറ്റിൽ പ്രഖ്യാപിച്ചിട്ടുണ്ട് . ബാങ്കിലെ സ്ഥിര നിക്ഷേപത്തിന് കിട്ടുന്ന പലിശയ്ക്ക് അൻപതിനായിരം രൂപ വരെ നികുതി ഇളവ് നൽകും . മുതിർന്ന പൌരൻമാരുടെ ഇൻഷുറൻസ് 50,000 രൂപ വരെ എടുക്കാമെന്നും ഇതിന് നികുതി ഇളവ് നൽകും . മുതിർന്ന പൌരൻമാർക്ക് കൂടുതൽ പലിശ നൽകുന്ന നിക്ഷേപപദ്ധതികളുടെ പരിധി പതിനഞ്ച് ലക്ഷമായി ഉയർത്തി . 2018 - 19 സാമ്പത്തിക വർഷത്തിൽ ജിഎസ്ടിയിലൂടെ 7.44 കോടി ലഭിക്കുമെന്ന് ബജറ്റ് പ്രതീക്ഷിക്കുന്നു . രാഷ്ട്രപതി , ഉപരാഷ്ട്രപതി , എംപിമാർ , ഗവർണർമാർ എന്നിവരുടെ ശമ്പളം വർധിപ്പിച്ചു കൊണ്ടുള്ള പ്രഖ്യാപനവും ബജറ്റിലുണ്ടായിട്ടുണ്ട് . ആദായ നികുതിയിൽ മാറ്റമില്ലെന്ന് മന്ത്രി അറിയിച്ചതോടെ ആദായനികുതി നിരക്കുകൾ മുൻപുള്ളത് പോലെ തുടരും . നിലവിലെ ആദായനികുതി ഘടന 2 . 5 ലക്ഷം മുതൽ 5 ലക്ഷം വരെ വാർഷിക വരുമാനമുള്ളവർക്ക് 5 ശതമാനം ആദായനികുതി 5 ലക്ഷം മുതൽ 10 ലക്ഷം വരെ വാർഷിക വരുമാനമുള്ളവർക്ക് 20 ശതമാനം നികുതി പത്ത് ലക്ഷത്തിന് മുകളിൽ വാർഷിക വരുമാനമുള്ളവർക്ക് 30 ശതമാനം നികുതി"
entertainment,"കലാഭവൻ മണി സിനിമയിൽ അവതരിപ്പിച്ച വേഷങ്ങളേക്കാളുമോ അതിലധികമോ ജനപ്രീതി നേടിയവയായിരുന്നു കാസറ്റുകളിലൂടെ അദ്ദേഹം പാടിയ പാട്ടുകൾ . അത്തരത്തിൽ മണി പാടിയ ഒരു ഹിറ്റ് ഗാനം ഇപ്പോൾ സിനിമയിൽ പുനരവതരിക്കുകയാണ് . കലാഭവൻ മണിയുടെ ജീവിതം സ്ക്രീനിലെത്തിക്കുന്ന വിനയൻ ചിത്രം ചാലക്കുടിക്കാരൻ ചങ്ങാതിയിലാണ് മണി പാടിയ പാട്ട് പുനരാവിഷ്കരിച്ചിരിക്കുന്നത് . ആരോരുമാവാത്ത കാലത്ത് എന്നുതുടങ്ങുന്ന ഗാനത്തിൻറെ കലാഭവൻ മണി പാടിയ വെർഷൻ തന്നെയാണ് സിനിമയിൽ ഉപയോഗിച്ചിരിക്കുന്നത് . ബിജിബാലാണ് റീമിക്സ് നിർവ്വഹിച്ചിരിക്കുന്നത് . മിമിക്രി കലാകാരനും സീരിയൽ നടനുമായ രാജാമണിയാണ് ( സെന്തിൽ ) ചിത്രത്തിൽ കലാഭവൻ മണിയായി എത്തുന്നത് . ധർമ്മജൻ ബോൽഗാട്ടി , ശ്രീകുമാർ , വിഷ്ണു , കലാഭവൻ സിനാജ് എന്നിവർ മറ്റ് പ്രധാന കഥാപാത്രങ്ങളെ അവതരിപ്പിക്കുന്നു . വിനയനും ഉമ്മർ മുഹമ്മദും ചേർന്നാണ് ചിത്രത്തിൻറെ രടന നിർവ്വഹിച്ചിരിക്കുന്നത് . പ്രകാശ് കുട്ടി ഛായാഗ്രഹണം . അഭിലാഷ് വിശ്വനാഥ് എഡിറ്റിംഗ് . സെപ്റ്റംബർ 14ന് തീയേറ്ററുകളിലെത്തും ."
technology,"ഡ്രോൺ ഭീഷണിയിൽ തങ്ങളുടെ പ്രതിരോധ നീക്കങ്ങൾ പുതുക്കി പണിയാൻ അമേരിക്ക നീക്കം ആരംഭിച്ചു . അമേരിക്കൻ പ്രതിരോധ വകുപ്പ് പെൻറഗൺ ആണ് ഇതിനായി നീക്കങ്ങൾ ആരംഭിച്ചത് . അമേരിക്കയിലും ലോകവ്യാപകമായും ഡ്രോണുകൾ വർദ്ധിക്കുന്നത് യത്രുക്കൾക്ക് പുതിയ സാധ്യതകളാണ് തുറന്നിടുന്നത് എന്നാണ് അമേരിക്കൻ വിലയിരുത്തൽ . ഡ്രോൺ ആക്രമണങ്ങളെ തടയാൻ പുതിയ രീതികൾ ആവിഷ്കരിക്കുന്ന പെൻറഗൺ . ഡ്രോൺ ആക്രമണങ്ങൾ നേരിടാൻ ലേസർ മൈക്രോവേവ് ആയുധങ്ങൾ വികസിപ്പിക്കാനാണ് ആലോചിക്കുന്നത് . ലോക്ഹീഡ് മാർട്ടിൻ , ബിഎഇ സിസ്റ്റംസ് , റേത്തിയോൺ എന്നീ അമേരിക്കൻ കമ്പനികളാണ് പെൻറഗണിന് വേണ്ടി ആയുധങ്ങൾ നിർമ്മിക്കുന്നത് . ഇസ്ലാമിക് സ്റ്റേറ്റ് ഭീകരർ ഡ്രോൺ ആക്രമണങ്ങളിൽ ശ്രദ്ധപതിപ്പിക്കുന്നതായി അടുത്തിടെ റിപ്പോർട്ടുകൾ വന്നിരുന്നു . നിലവിൽ ലോജസ്റ്റിക്ക് കമ്പനികൾ സാധനങ്ങൾ നീക്കം ചെയ്യാൻ ഡ്രോണുകൾ ഉപയോഗിക്കുന്നുണ്ട് . ഈ രീതിയിൽ ആയുധങ്ങൾ കടത്താൻ തീവ്രവാദികൾ ഡ്രോണുകൾ ഉപയോഗിക്കാം എന്നാണ് പെൻറഗൺ പറയുന്നത് . കഴിഞ്ഞ വർഷം കുർദ്ദിഷ് മേഖലയിൽ ഹിസ്ബുള്ള ഭീകരർ ഡ്രോണുകൾ ഉപയോഗിച്ച് ബോംബിങ്ങ് നടത്തിയത് പെൻറഗൺ ചൂണ്ടിക്കാട്ടുന്നു . അതിന് ഒപ്പം തന്നെ ചെറിയ പ്രാണികൾ മുതൽ വലിയ വലിപ്പമുള്ള ഡ്രോണുകൾ ഇന്ന് നിർമ്മിക്കപ്പെടും എന്നതാണ് വെല്ലുവിളി ഗൌരവമുള്ളതാക്കുന്നത് എന്നാണ് പെൻറഗൺ പറയുന്നത് ."
business,"എന്തിനാണ് എല്ലാവരും ജോലി ചെയ്യുന്നത് . . ? ജീവിക്കാൻ വേണ്ടി എന്നായിരിക്കും ഒറ്റവാക്കിൽ ഉത്തരം . എന്നാൽ ജീവിയ്ക്കാൻ വേണ്ടിയാണോ ജോലി ചെയ്യുന്നത് . . . , യഥാർത്ഥത്തിൽ പണമുണ്ടാക്കാൻ വേണ്ടിയല്ലേ എല്ലാവരും ജോലി ചെയ്യുന്നത് . എന്നാൽ ജോലികളിൽ പണമുണ്ടാക്കാൻ പറ്റുന്ന ജോലികളും അല്ലാത്ത ജോലികളും ഉണ്ട് . രാവും പകലും കൃഷിയിടത്തിൽ ജോലി ചെയ്യുന്ന കർഷകന് കിട്ടുന്ന വരുമാനമാണോ ഒരു സിനിമയിൽ അഭിനയിക്കുന്ന നടന് കിട്ടുന്നത് . പലചരക്കുകട നടത്തുന്നവന് കിട്ടുന്ന വരുമാനമാണോ കഞ്ചാവ് വിൽപനക്കാരന് കിട്ടുന്നത് . പണം വാരിക്കോരിയെടുക്കാവുന്ന ' ബിസിനസ്സു ' കളെ കുറിച്ച് ബിസിനസ് പണ്ഡിറ്റ് എന്ന വെബ്സൈറ്റിൽ മുമ്പ് ഒരു ലേഖന വന്നിരുന്നു . അതിൽ പറയുന്ന ബിസിനസ്സുകൾ ഒന്ന് നോക്കാം . . ."
sports,"പാക്കിസ്ഥാൻ സ്പിന്നർ യാസിർ ഷാ എട്ട് വിക്കറ്റുമായി മായാജാലം കാട്ടിയപ്പോൾ രണ്ടാം ടെസ്റ്റിൽ ന്യൂസീലൻഡ് ഒന്നാം ഇന്നിംഗ്സിൽ 90 റൺസിൽ പുറത്ത് . പാക്കിസ്ഥാൻറെ 418 റൺസ് പിന്തുടർന്ന ന്യൂസീലൻഡ് വെറും 35.3 ഓവറിൽ പുറത്താവുകയായിരുന്നു . 12 . 3 ഓവറിൽ 41 റൺസ് വഴങ്ങിയാണ് ഷാ എട്ട് വിക്കറ്റ് കൊയ്ത്ത് . ആറ് ന്യൂസീലൻഡ് ബാറ്റ്സ്മാൻമാർ പൂജ്യത്തിന് പുറത്തായി . ജീത്ത് റാവൽ ( 31 ) , ടോം ലതാം ( 22 ) , റോസ് ടെയ്ലർ ( 0 ) , ഹെൻറി നിക്കോളാസ് ( 0 ) , ഇഷ് സോധി ( 0 ) , നീൽ വാഗ്നർ ( 0 ) , അജാസ് പട്ടേൽ ( 40 , ട്രെൻറ് ബോൾട്ട് ( 0 ) എന്നിവരാണ് ഷായുടെ സ്പിൻ വലയത്തിൽ കുടുങ്ങിയത് . ഗ്രാൻറ്ഹോമിനെ ( 0 ) ഹസൻ അലി എൽബിയിൽ കുടുക്കി . ഒരു റണ്ണെടുത്ത വാറ്റ്ലിംഗ് റൺഔട്ടായി . നായകൻ കെയ്ൻ വില്യംസ് 28 റൺസുമായി പുറത്താകാതെ നിന്നു . നേരത്തെ ആദ്യം ബാറ്റ് ചെയ്ത പാക്കിസ്ഥാൻ അഞ്ച് വിക്കറ്റ് നഷ്ടത്തിൽ 418 റൺസ് എടുക്കുകയായിരുന്നു . ഹാരിസ് സൊഹൈൽ ( 147 ) , ബാബർ അസം ( 127 ) എന്നിവരുടെ സെഞ്ചുറിയാണ് പാക്കിസ്ഥാനെ മികച്ച സ്കോറിലെത്തിയത് . അഷർ അലി 84 റൺസെടുത്തു ."
business,"തുടർച്ചയായി ഏഴാം ദിനവും രൂപയുടെ മൂല്യത്തകർച്ച തുടരുന്നു . ഇന്നലെ ഡോളറിനെതിരെ 71.75 എന്ന നിലയിരുന്നു വ്യാപാരം അവസാനിച്ചപ്പോഴുളള ഇന്ത്യൻ രൂപയുടെ മൂല്യം . രാവിലെ ഭേദപ്പെട്ട നിലയിൽ പ്രകടനം തുടങ്ങിയ രൂപയുടെ മൂല്യം തിരിച്ചുകയറുന്നതിൻറെ സൂചനകളാണ് തുടക്കത്തിൽ കാണാനായത് . ഒരു ഘട്ടത്തിൽ ഒൻപത് പൈസ തിരിച്ചുകയറിയ രൂപയുടെ മൂല്യം ഡോളറിനെതിരെ 71.66 എന്ന നിലയിലേക്ക് മെച്ചപ്പെട്ടിരുന്നു . എന്നാൽ , പിന്നീട് രൂപയുടെ മൂല്യത്തിൽ 42 പൈസയുടെ ഇടിവ് രേഖപ്പെടുത്തുകയായിരുന്നു . ഒടുവിൽ വിവരം ലഭിക്കുമ്പോൾ ഡോളറിനെതിരെ 72.08 എന്ന എക്കാലത്തെയും മോശം നിരക്കിലാണ് ഇന്ത്യൻ രൂപ . അ ന്താ രാ ഷ് ട്ര വാ ണി ജ്യ ത ർ ക്ക ങ്ങ ളു യ ർ ത്തു ന്ന ആ ശ ങ്ക കളാണ് ഇ ന്ത്യ ൻ നാ ണ യ ത്തി നെ തി രെ ഡോ ള ർ ശ ക്തി യാ ർ ജി ക്കാ ൻ കാ ര ണം . നി ല വി ൽ എ ണ്ണ ഇ റ ക്കു മ തി ക്ക് കൂ ടു ത ൽ പ ണം വേ ണ്ടി വ രു ന്ന ത് രാ ജ്യ ത്തെ ക റ ൻറ് അ ക്കൌ ണ്ട് ക മ്മി യി ലും വ ർ ധ ന യു ണ്ടാ ക്കുന്നുണ്ട് . മ റ്റ് എ ല്ലാ ഇ റ ക്കു മ തി ക്കും സാ ധാ ര ണ യി ൽ ക വി ഞ്ഞ പ ണം ചെ ല വി ടേ ണ്ടി വ രു ന്ന തും രൂ പ യെ സ മ്മ ർ ദ ത്തി ലാ ക്കു ന്ന ഘ ട ക മാ ണ് . ഇന്നലെ ക്രൂഡ് ഓയിലിൻറെ വിലയിൽ നേരിയ കുറവ് ദൃശ്യമായത് ഇന്ത്യൻ നാണയത്തെ സഹായിച്ചെങ്കിലും മുന്നേറ്റം നിലനിർത്താൻ രൂപയ്ക്കായില്ല ."
business,പെട്രോളിൻറെയും ഡീസലിൻറെയും വില കുത്തനെ ഉയർന്നേക്കും . ലിറ്ററിന്റെ വില അഞ്ചു രൂപ വരെ കൂടാൻ സാധ്യതയുണ്ടെന്നാണ് ദേശീയ മാധ്യമങ്ങൾ റിപ്പോർട്ട് ചെയ്തിരിക്കുന്നത് . അന്താരാഷ്ട്ര മാർക്കറ്റിൽ ക്രൂഡ് ഓയിലിന്റെ വില ഉയരുന്നതും ഡോളർ വില 70 രൂപയിലേക്ക് അടുക്കുന്നതുമാണ് ഇതിന് പ്രധാന കാരണമെന്നാണ് ദേശീയ മാധ്യമങ്ങൾ റിപ്പോർട്ട് ചെയ്തിരിക്കുന്നത് . ക്രൂഡ് വില ഉയരുന്നത് മൂലം മാർജിൻ താഴ്ന്നതായി എണ്ണ വിതരണ കമ്പനികൾ പറയുന്നു . നിലവിലെ മാർജിൻ നിലനിർത്തുന്നതിന് ഉടൻ തന്നെ 2 . 80 രൂപ മുതൽ 3 . 70 രൂപ വരെ അടിയന്തിരമായി കൂട്ടണമെന്ന് കമ്പനികൾ സർക്കാരിനെ അറിയിച്ചതായാണ് റിപ്പോർട്ട് . ഒരു ബാരൽ എണ്ണയുടെ വില ബുധനാഴ്ച 72 ഡോളറിന് മുകളിൽ എത്തിയിരുന്നു . 2014 നവംബർ 24 നു ശേഷമുള്ള ഏറ്റവും ഉയർന്ന വില . ഇത് ഒരു വർഷത്തിനകം 90 ഡോളർ വരെ ഉയരാൻ സാധ്യതയുണ്ടെന്നാണ് ബാങ്ക് ഓഫ് അമേരിക്ക മെറിൽ ലിഞ്ച് പഠന റിപ്പോർട്ട് പറയുന്നത് . ഇറാനെതിരെ അമേരിക്ക ഉപരോധം കടുപ്പിക്കുന്നത് മാർക്കറ്റിലേക്കുള്ള ക്രൂഡിന്റെ സപ്ലൈ കുറയ്ക്കും . ഇത് വില വീണ്ടും കൂടുന്നതിനുള്ള സാധ്യത വർധിപ്പിക്കുമെന്നാണ് റിപ്പോർട്ടുകൾ വ്യക്തമാക്കുന്നത് .
entertainment,കൊച്ചിയിൽ നടിയെ ആക്രമിച്ച കേസിലെ മുഖ്യപ്രതി സുനിൽകുമാറിൻറെ സഹതടവുകാരൻറെ രഹസ്യ മൊഴി രേഖപ്പെടുത്തും . അന്വേഷണ സംഘത്തിൻറെ ആവശ്യപ്രകാരമാണ് ചാലക്കുടി സ്വദേശി ജിൻസിൻറെ മൊഴി രേഖപ്പെടുത്താൻ ഏറണാകുളം ചീഫ് ജുഡീഷ്യൽ മജിസ്ട്രേറ്റ് ഉത്തരവിട്ടത് . ഉത്തരവിൻറെ പകർപ്പ് അന്വേഷണ സംഘത്തിന് ലഭിച്ചു . നടിയെ ആക്രമിച്ച കേസിലെ പ്രധാന പ്രതി പെരുമ്പാവൂർ സ്വദേശി സുനിൽ കുമാർ എഴുതിയതെന്ന് കരുതപ്പെടുന്ന ഒരു കത്ത് ഈയിടെ ജയിലിൽ നിന്നും പുറത്തെത്തിയിരുന്നു . നടി ആക്രമിക്കപ്പെട്ട സംഭവത്തിന് പിന്നിൽ നടനും സംവിധായകനുമായ ഒരാളുടെ പങ്ക് വിശദീകരിക്കുന്നതായിരുന്നു കത്ത് . ഈ കത്ത് ജയിലിൽ നിന്ന് പുറത്തെത്തിച്ചത് സുനിൽ കുമാറിനൊപ്പം ജയിൽമുറിയിൽ കഴിഞ്ഞിരുന്ന ജിൻസ് ആണെന്നാണ് അനുമാനം . ഇതിൻറെ അടിസ്ഥാനത്തിലാണ് ജിൻസിൻറെ രഹസ്യ മൊഴിയെടുക്കാൻ പോലീസ് കോടതിയെ സമീപിച്ചത് . ജിൻസിനെ ആലുവ മജിസ്ട്രേറ്റ് കോടതിയിൽ ഹാജരാക്കി മൊഴി രേഖപ്പെടുത്താനാണ് ഉത്തരവ് . മൊഴി രേഖപ്പെടുത്തിയ ശേഷം മുദ്രവെച്ച കവറിൽ കേസ് പരിഗണിക്കുന്ന കോടതിക്ക് മൊഴി കൈമാറാനും ഏറണാകുളം ചീഫ് ജുഡീഷ്യൽ മജിസ്ട്രേറ്റ് നാല് ദിവസം മുമ്പ് ഉത്തരവിട്ടു . ഉത്തരവിൻറെ പകർപ്പ് അന്വഷണ സംഘത്തിനും കൈമാറി . കേസിൽ കുറ്റപത്രം നൽകിയ അന്വേഷണ സംഘം പുതിയ വിവരത്തിൻറെ അടിസ്ഥാനത്തിൽ വീണ്ടും അന്വേഷണം തുടങ്ങിയിട്ടുണ്ട് . കത്തുമായി ബന്ധപ്പെട്ട് സുനിൽകുമാറിനെയും സംഘം ചോദ്യം ചെയ്തുകഴിഞ്ഞു .
sports,ഫിഫയുടെ മികച്ച താരത്തിനുള്ള പുരസ്കാരം നേടിയ ക്രൊയേഷ്യൻ മിഡ്ഫീൽഡർ ലൂക്കാ മോഡ്രിച്ചിൻറെ കരാർ സ്പാനിഷ് ക്ലബ് റയൽ മാഡ്രിഡ് നീട്ടില്ലെന്ന് റിപ്പോർട്ട് . ഇറ്റാലിയൻ മാധ്യമം സ്പോർട്സ് മീഡിയസെറ്റിനെ ഉദ്ധരിച്ച് ഫോക്സ് സ്പോർട്സാണ് വാർത്ത റിപ്പോർട്ട് ചെയ്തത് . നിലവിൽ 2020വരെ 33കാരനായ ക്രൊയേഷ്യൻ താരത്തിന് റയലിൽ കരാറുണ്ട് . മോഡ്രിച്ച് ഇറ്റലിയിലേക്ക് ചേക്കേറുമെന്ന് നേരത്തെ അഭ്യൂഹങ്ങളുണ്ടായിരുന്നു . 2012ലാണ് മോഡ്രിച്ച് റയലിലെത്തിയത് . സെപ്റ്റംബറിലാണ് റയലിൽ സഹതാരമായിരുന്ന ക്രിസ്റ്റ്യാനോ റൊണാൾഡോയെയും ലിവർപൂളിൻറെ ഈജിപ്ഷ്യൻ സ്ട്രൈക്കർ മുഹമ്മദ് സലായെയും മറികടന്ന് മോഡ്രിച്ച് ഫിഫയുടെ പുരസ്കാരം നേടിയത് . യൂറോപ്പിലെ മികച്ച താരത്തിനുള്ള പുരസ്കാരവും മോഡ്രിച്ചിനായിരുന്നു . റഷ്യൻ ലോകകപ്പിൽ ക്രൊയേഷ്യയെ ഫൈനലിലെത്തിച്ച് മികച്ച താരത്തിനുള്ള പുരസ്കാരം നേടിയതും റയലിൻറെ തുടർച്ചയായ മൂന്നാം ചാമ്പ്യൻസ് ലീഗ് കിരീടത്തിലെ സംഭാവനകളുമാണ് മോഡ്രിച്ചിനെ പുരസ്കാരങ്ങൾക്ക് അർഹനാക്കിയത് . ഡിസംബർ മൂന്നിന് പ്രഖ്യാപിക്കാനിരിക്കുന്ന ബാലൻ ഡി ഓർ പുരസ്കാരത്തിനുള്ള ഫേവറേറ്റുകളിലൊന്നായാണ് മോഡ്രിച്ച് വിലയിരുത്തപ്പെടുന്നത് .
sports,"രഞ്ജി ട്രോഫിയിലെ നോക്കൌട്ട് ഘട്ടത്തിലേക്കു മുന്നേറാൻ വിജയം അനിവാര്യമായ മത്സരത്തിൽ കരുത്തരായ സൌരാഷ്ട്രയെ 309 റൺസിന് കീഴടക്കി കേരളത്തിന് തകർപ്പൻ ജയം . വിജയലക്ഷ്യമായ 405 റൺസ് പിന്തുടർന്ന് നാലാം ദിനം ക്രീസിലിറങ്ങിയ സൌരാഷ്ട്ര 95 റൺസിന് ഓൾ ഔട്ടായി . നാലു വിക്കറ്റ് വീഴ്ത്തിയ ജലജ് സക്സേന , മൂന്ന് വിക്കറ്റ് വീതം വീഴ്ത്തിയ സിജോമോൻ ജോസഫ് , അക്ഷയ് കെ . സി എന്നിവരാണ് കേരളത്തിന്റെ ജയം അനായാസമാക്കിയത് . സ്കോർ കേരളം 225.411/6 ഡിക്ലയേർഡ് , സൌരാഷ്ട്ര 232,95 . ജയത്തോടെ ബി ഗ്രൂപ്പിൽ 24 പോയന്റുള്ള കേരളം നോക്കൌട്ട് പ്രതീക്ഷകൾ സജീവമാക്കി . 23 പോയന്റുള്ള സൌരാഷ്ട്ര രണ്ടാമതും 20 പോയന്റുമായി ഗുജറാത്ത് മൂന്നാമതുമാണ് . ഹരിയാനയ്ക്കെതിരെ ഒരു എവേ മത്സരം കൂടി കേരളത്തിന് ബാക്കിയിട്ടുണ്ട് . ഗുജറാത്തിന്റെയും സൌരാഷ്ട്രയുടെയും അവസനാ മത്സരങ്ങൾ കൂടി കഴിഞ്ഞാലെ കേരളത്തിന്റെ ക്വാർട്ടർ പ്രവേശനം ഉറപ്പിക്കാനാവു . നാലാം ദിനം സൌരാഷ്ട്രയുടെ ബാറ്റിംഗ് പ്രതീക്ഷയായിരുന്ന ഇന്ത്യൻ താരം റോബിൻ ഉത്തപ്പയ്ക്ക് 12 റൺസ് മാത്രമെടുത്ത് പുറത്തായതോടെ കേരളം ജയം ഉറപ്പിച്ചിരുന്നു . 24 റൺസെടുത്ത ഷെൽഡൻ ജാക്സണാണ് സൌരാഷ്ട്രയുടെ ടോപ് സ്കോറർ . സ്നെൽ പട്ടേൽ ( 20 ) , ജയദേവ് ഷാ ( 13 ) , ജെ എം ചൌഹാൻ ( 14 ) എന്നിവരാണ് സൌരാഷ്ട്ര നിരയിൽ രണ്ടക്കം കടന്ന ബാറ്റ്സ്മാൻമാർ . നേരത്തെ തുടർച്ചയായ മൂന്നാം മൽസരത്തിലും സെഞ്ചുറി നേടിയ സഞ്ജു സാംസന്റെ ( 175 ) ബാറ്റിങ് കരുത്തിലാണ് 405 റൺസിന്റെ കൂറ്റൻ വിജയലക്ഷ്യം കേരളമുയർത്തിയത് . ഇരട്ട സെഞ്ചുറിയിലേക്കു കുതിക്കുകയായിരുന്ന സഞ്ജു അതിവേഗം സ്കോർ ഉയർത്താനുള്ള ശ്രമത്തിനിടെ സ്പിന്നർ ഡി . എ . ജഡേജയുടെ പന്തിലാണു പുറത്തായത് . കെ . ബി . അരുൺ കാർത്തിക്കും ( 81 ) സൽമാൻ നിസാറും ( 21 പന്തിൽ 34 ) മികച്ച സ്കോർ കണ്ടെത്തിയതോടെ കേരളം ആറു വിക്കറ്റിന് 411 എന്ന സ്കോറിൽ ഇന്നിങ്സ് അവസാനിപ്പിച്ചു ."
entertainment,"മലയാളി പ്രേക്ഷകർ ആകാംക്ഷയോടെ കാത്തിരിക്കുന്ന സിനിമ വില്ലൻ 27ന് തിയേറ്ററുകളിലെത്തും . ഉണ്ണികൃഷ്ണന്റെ സംവിധാനത്തിൽ , മോഹൻലാൽ നായകനായി ഒരുങ്ങുന്ന ചിത്രത്തിന്റെ പ്രിവ്യു കഴിഞ്ഞ ദിവസം കൊച്ചിയിൽ നടന്നു . പ്രിവ്യു കണ്ടതിനു ശേഷം ബി ഉണ്ണികൃഷ്ണൻ സിനിമയെ കുറിച്ച് സംസാരിക്കുന്നു . ബി ഉണ്ണികൃഷ്ണൻ പറയുന്നു വില്ലനിൽ കൃത്യമായ ഒരു പ്രമേയമുണ്ട് , കൃത്യമായ ചില കാര്യങ്ങൾ പ്രേക്ഷകനോട് പറയാൻ ഞങ്ങൾ ശ്രമിക്കുന്നുണ്ട് . അങ്ങനെയെങ്കിൽ കൂടെ ആളുകളെ ഒട്ടും ബോറടിപ്പിക്കാതെ ത്രില്ലറിന്റെ എല്ലാ പിരിമുറുക്കത്തോട് കൂടി പ്രേക്ഷകരിൽ എത്തിക്കാനാണ് ശ്രമിച്ചിരിക്കുന്നത് . സാങ്കേതികപ്രവർത്തകരുടെയും അഭിനേതാക്കളുടെയും സംഭാവനയും വളരെ വിലപ്പെട്ടതാണ് . മോഹൻലാലിനൊപ്പമുള്ള നാലാമത്തെ സിനിമയാണ് . നാല് സിനിമകളിലും അദ്ദേഹത്തെ വ്യത്യസ്തമായി അവതരിപ്പിക്കാൻ എന്റെ പരിമിതികൾക്കുള്ളിൽ നിന്ന് ഞാൻ ശ്രമിച്ചിട്ടുണ്ട് . എന്നാൽ ഒരു കാര്യം ഞാൻ ധൈര്യമായി അവകാശപ്പെടുന്നു , ഈ നാല് സിനിമകളിൽ മോഹൻലാലിന്റെ ഏറ്റവും മികച്ച അഭിനയം വില്ലനിലേതായിരിക്കും . അത്ര ക്ലാസ് ആയാണ് അദ്ദേഹം അവതരിപ്പിച്ചിരിക്കുന്നത് . യാതൊരു മുൻവിധികളുമില്ലാതെ തുറന്നമനസ്സോടെ വില്ലൻ കാണുക . ഈ സിനിമ നിങ്ങളെ ത്രസിപ്പിക്കും ഞങ്ങൾ പറയാൻ ശ്രമിച്ച കാര്യങ്ങൾ ഇഷ്ടപ്പെടുമെന്നുതന്നെയാണ് വിശ്വസിക്കുന്നത് . ഒരുവർഷത്തിലേറെയായി വില്ലന് പിന്നിൽ പ്രവർത്തിക്കാൻ തുടങ്ങിയിട്ട് . ആ ഒരു വർഷത്തെ കഠിനാദ്ധ്വാനം സ്ക്രീനിൽ കാണാൻ കഴിഞ്ഞു . നിങ്ങളുടെ എല്ലാ പിന്തുണയും ഒപ്പം ഉണ്ടാകണം . – ബി ഉണ്ണികൃഷ്ണൻ പറഞ്ഞു ."
sports,"ഓസ്ട്രേലിയൻ പര്യടനത്തിൽ ടെസ്റ്റിൽ മികച്ച പ്രകടനമാണ് റിഷഭ് പന്ത് കാഴ്ചവെച്ചത് . എന്നാൽ വെറ്ററൻ താരം എം എസ് ധോണി നിൽക്കേ ഏകദിന ടീമിൽ പന്തിന് സ്ഥാനമുറപ്പിക്കാൻ കഴിയുമോ എന്ന് വ്യക്തമല്ല . ഇത് പന്തിൻറെ ലോകകപ്പ് പ്രതീക്ഷകളും സംശയത്തിലാക്കുന്നു . ധോണിക്കാണ് ആദ്യ പരിഗണനയെന്ന് മുഖ്യ സെലക്ടർ എംഎസ്കെ പ്രസാദ് നേരത്തെ വ്യക്തമാക്കിരുന്നു . എന്നാൽ മുഖ്യ സെലക്ടർ ഇപ്പോൾ നൽകുന്ന സൂചനകളനുസരിച്ച് റിഷഭ് പന്ത് ലോകകപ്പിൽ കളിക്കും . ലോകകപ്പിനായി മത്സരരംഗത്തുള്ള വിക്കറ്റ് കീപ്പർമാരിൽ ഒരാളാണ് പന്ത് . പരിഗണിക്കുന്ന മൂന്ന് വിക്കറ്റ് കീപ്പർമാരും ( ധോണി , പന്ത് , കാർത്തിക് ) മികവ് കാട്ടുന്നുണ്ട് . ഇന്ത്യയുടെ ലോകകപ്പ് പദ്ധതികളിൽ പന്തിൻറെ പേര് ഉറപ്പായും പരിഗണനയിലുണ്ടെന്നും എംഎസ്കെ പ്രസാദ് വ്യക്തമാക്കി . ഓസ്ട്രേലിയയ്ക്കും ന്യൂസീലൻഡിനുമെതിരായ ഏകദിന പരമ്പരകളിൽ നിന്ന് പന്തിന് വിശ്രമനുവദിച്ചതിന് കാരണവും പ്രസാദ് വ്യക്തമാക്കി . ജോലിഭാരം മൂലം താരങ്ങൾക്ക് വിശ്രമം അനുവദിക്കുന്നത് സാധാരണമാണ് . അടുത്തിടെ മൂന്ന് ടി20കളും നാല് വമ്പൻ ടെസ്റ്റുകളും പന്ത് കളിച്ചു . താരത്തിന് ചില പരുക്കുകളുമുണ്ട് . കൂടുതൽ കരുത്തോടെ പന്ത് തിരിച്ചെത്തുമെന്നാണ് പ്രതീക്ഷയെന്നും അദേഹം പറഞ്ഞു ."
business,"കേന്ദ്ര സർക്കാർ നിയോഗിച്ച സെർച്ച് ആന്റ് സെലക്ഷൻ കമ്മിറ്റിയുടെ ശുപാർശ അനുസരിച്ചായിരിക്കും നിയമനം . സ്വകാര്യ സ്ഥാപനങ്ങളിലെ ഉദ്ദ്യോഗസ്ഥർക്കും സിവിൽ സർവ്വീസുകാർക്കും അപേക്ഷിക്കാമെന്ന് ധനകാര്യ മന്ത്രാലയം തിങ്കളാഴ്ച പുറത്തിറക്കിയ ഉത്തരവിൽ പറയുന്നു . അഞ്ച് വർഷത്തേക്കോ അല്ലെങ്കിൽ 65 വയസ് പൂർത്തിയാകുന്നത് വരെയോ ആയിരിക്കും നിയമനം . ഒക്ടോബർ ആദ്യവാരം വരെ അപേക്ഷ സമർപ്പികാനാവും . സർക്കാർ അംഗീകരിച്ച ഏഴാം ശമ്പള കമ്മീഷൻ റിപ്പോർട്ട് പ്രകാരം 4.5 ലക്ഷം രൂപയാണ് ചെയർമാന്റെ പ്രതിമാസ ശമ്പളം . നിശ്ചിത യോഗ്യതയുള്ള ആർക്കും അപേക്ഷിക്കാമെങ്കിലും യോഗ്യരായ മറ്റ് വ്യക്തികളെ അപേക്ഷയില്ലാതെ തന്നെ തെരഞ്ഞെടുക്കാനും സെർച്ച് കം സെലക്ഷൻ കമ്മിറ്റിക്ക് അധികാരമുണ്ടാകും . എസ് ഉദ്ദ്യോഗസ്ഥനായ യു . കെ സിൻഹ 2011 , ഫെബ്രുവരി 18നാണ് സെബി ചെയർമാനായി നിയമിതനായത് . ആദ്യം മൂന്ന് വർഷത്തേക്ക് നിയമിച്ച അദ്ദേഹത്തിന് പിന്നീട് രണ്ട് വർഷത്തേക്കുകൂടി നീട്ടി നൽകി . കഴിഞ്ഞ ഫെബ്രുവരിയിൽ കാലാവധി അവസാനിച്ചെങ്കിലും ഒരു വർഷം കൂടി സർക്കാർ പിന്നെയും നീട്ടി നൽകുകയായിരുന്നു . കഴിഞ്ഞ ജൂലൈയിലും പുതിയ ചെയർമാനെ കണ്ടെത്താനുള്ള നീക്കം കേന്ദ്ര സർക്കാർ നടത്തിയിരുന്നു . ഐ ചെയർമാൻ അരുന്ധതി ഭട്ടാചാര്യ , രാഷ്ട്രപതിയുടെ അഡീഷണൽ സെക്രട്ടറി തോമസ് മാത്യു , എഫ് . എം . സി മുൻചെയർമാൻ രമേശ് അഭിഷേക് , സെബിയുടെ മുഴുവൻ സമയ അംഗമായിരുന്ന രാജീവ് കുമാർ അഗർവാൾ , കോമ്പറ്റീഷൻ കമ്മീഷൻ അംഗം എം . എസ് സാഹു എന്നിവരാണ് അന്ന് ചുരുക്കപ്പട്ടികയിൽ ഇടംപിടിച്ചത് . എന്നാൽ തൽകാലം ആരെയും നിയമിക്കേണ്ടെന്ന് തീരുമാനിച്ച കേന്ദ്രസർക്കാർ നിലവിലുള്ള ചെയർമാന് ഒരു വർഷം കൂടി കാലാവധി നീട്ടിനൽകുകയായിരുന്നു ."
technology,"തമാശയ്ക്കാണെങ്കിലും നമ്മുടെ നാട്ടിലൊക്കെ പ്രചരിക്കുന്ന വാട്ട്സ്ആപ്പ് തമാശകളിൽ ഒന്നാണ് ഒരു ഹോട്ടൽ മുതലാളിയും തങ്ങളുടെ മക്കൾക്ക് സ്വന്തം ഹോട്ടലിലെ ഭക്ഷണം നൽകാറില്ലെന്നത് . ശരിക്കും ഈ തമാശകാര്യമായി നടക്കുന്ന ഒരു സ്ഥലമുണ്ട് , ലോകത്തിൻറെ ടെക്നോളജി തലസ്ഥാനം എന്ന് പറയാവുന്ന സിലിക്കൺവാലിയിൽ . ടെക്നോളജി , ഇൻറർനെറ്റ് ലോകത്തെ രണ്ട് വമ്പൻ കമ്പനികളുടെ മേധാവിമാർ സ്വന്തം മക്കളെ തങ്ങളുടെ ടെക്നോളജിയിൽ നിന്നും മാറ്റിനിർത്തിയാണ് വളർത്തുന്നത് . കത്രീന ബീർബൽ സിംഗ് എന്ന ലണ്ടനിലെ ഒരു കമ്യൂണിറ്റി സ്കൂൾ ടീച്ചർ അടുത്തിടെ ഫേസ്ബുക്കിൽ ടൈംസ് ജേർണലിസ്റ്റ് ആലീസ് തോംസണിൻറെ ഇത് സംബന്ധിച്ച ലേഖനം അടക്കം ട്വീറ്റ് ചെയ്തത് ഇങ്ങനെയാണ് എന്തായാലും ഈ വാക്കുകളിൽ അൽപ്പം സത്യം ഇല്ലാതില്ല . മൈക്രോസോഫ്റ്റ് സ്ഥാപകൻ ബിൽ ഗേറ്റ്സ് , ഫേസ്ബുക്ക് സ്ഥാപകനും മേധാവിയുമായ മാർക്ക് സുക്കർബർഗ് എന്നിവർ തങ്ങളുടെ കുട്ടികളെ കമ്പ്യൂട്ടറിനോ ഫേസ്ബുക്കിനോ വിട്ടുനൽകിയിട്ടില്ല എന്നതാണ് സത്യം . മേൽപ്പറഞ്ഞ ടൈംസിലെ ആലീസ് തോംസണിൻറെ ലേഖനം തന്നെയാണ് ഈ കാര്യങ്ങൾ വ്യക്തമാക്കുന്നത് . ഇതിൽ എങ്ങനെയാണ് ലോകത്തിലെ ഏറ്റവും പണക്കാരനായ മൈക്രോസോഫ്റ്റ് സ്ഥാപകൻ ടെക്നോളജിയെ സ്വന്തം ഗൃഹാന്തരീക്ഷത്തിൽ ഉപയോഗിക്കുന്നു എന്ന് വ്യക്തമാക്കുന്നു . ബിൽഗേറ്റ്സിൻറെ മക്കൾക്ക് സ്വന്തമായി ഫോണില്ലെന്നും , വീട്ടിൽ എത്തിയാൽ അവർക്ക് കോമണായി ഒരു കമ്പ്യൂട്ടർ മാത്രമാണെന്ന് ലേഖനം പറയുന്നു . ആ കമ്പ്യൂട്ടർ തന്നെ അടുക്കളയ്ക്ക് അടുത്താണെന്നും . ഇതിൻറെ നിയന്ത്രണം ബിൽഗേറ്റ്സിൻറെ ഭാര്യ മെലിൻറയ്ക്കാണെന്നും ലേഖനം പറയുന്നു . ഓഫീസ് സമയത്ത് , ഇടവേളകളിൽ എല്ലാവരും ഫേസ്ബുക്ക് വാൾ തേടിപായുന്ന സമയത്ത് പുസ്തക വായനയിലേക്ക് ഊളിയിടും ബിൽഗേറ്റ്സ് . അതേ സമയം ബിൽഗേറ്റ്സ് സ്വന്തം മക്കൾക്ക് അവരുടെ 14വയസിന് ശേഷം ഫോൺ ഉപയോഗിക്കാൻ അനുമതി നൽകി . പാശ്ചത്യ ലോകത്തെ ഫോൺ ഉപയോഗിക്കുന്ന കുട്ടികളുടെ ശരാശരി പ്രായം 10 വയസാണ് , ഈ യാഥാർത്ഥ്യം നിലനിൽക്കുമ്പോഴാണ് ലോകത്തിലെ ഏറ്റവും വലിയ സോഫ്റ്റ്വെയർ കമ്പനി തലവൻറെ നിലപാട് എന്നത് ശ്രദ്ധേയമാണെന്ന് ബിസിനസ് ഇൻസൈഡർ റിപ്പോർട്ട് ചെയ്യുന്നു . ഫേസ്ബുക്ക് തലവൻ മാർക്ക് സുക്കർബർഗിൻറെ അനുഭവത്തിലേക്ക് വന്നാൽ , എപ്പോഴും കൂടുതൽ ടെക്നോളജി ഉപയോഗിച്ച് ലോകത്തിലെ സ്കൂൾ സിസ്റ്റം ഉടച്ചുവാർക്കണം എന്ന് പറയുന്ന വ്യക്തിയാണ് അദ്ദേഹം . ഒപ്പം തന്നെ ജനങ്ങളെ ബന്ധിപ്പിക്കാനുള്ളതാണ് ഫേസ്ബുക്കും , അതിൻറെ അനുബന്ധ പ്ലാറ്റ്ഫോമുകളായ ഇൻസ്റ്റഗ്രാം , വാട്ട്സ്ആപ്പ് എന്നിവയെന്നും മാർക്ക് പറയും . എന്നാൽ സ്വന്തം വീട്ടിലെത്തിയാൽ ഈ വാദമൊക്കെ മാർക്ക് വീട്ടിന് വെളിയിൽ വയ്ക്കും . തൻറെ മക്കളുടെ കാര്യത്തിൽ ഈ കാര്യമൊന്നും മാർക്കിന് ബാധകമല്ല . അതായത് കുട്ടികൾക്ക് വേണ്ടി മാർക്ക് തന്നെ അവതരിപ്പിച്ച മെസഞ്ചർ കിഡ്സ് പോലും സ്വന്തം മക്കളെ ഫേസ്ബുക്ക് സ്ഥാപകൻ കാണിച്ചിട്ടില്ല . ഡോ . സ്യൂസ് വായിക്കുക , വീട്ടിന് പുറത്ത് കളിക്കുക എന്നിവയാണ് മക്കളായ മാക്സിമയ്ക്കും , ആഗസ്റ്റിനും മാർക്ക് ചെയ്ത് കൊടുക്കുന്നത് . അന്തരിച്ച ആപ്പിൾ തലവൻ സ്റ്റീവ് ജോബ്സിൻറെ കാര്യത്തിലേക്ക് വരാം . വീട്ടിൽ ഒരിക്കലും താൻ വികസിപ്പിച്ച ഐഫോണോ , ഐപാഡോ കൂടുതൽ ഉപയോഗിക്കുന്നത് സ്റ്റീവ് വിലക്കിയിരുന്നു എന്നാണ് ബിസിനസ് ഇൻസൈഡർ റിപ്പോർട്ട് ചെയ്യുന്നത് . 2012 ൽ മാത്രമാണ് സ്റ്റീവ്സ് തൻറെ മക്കൾക്ക് ഐപാഡ് പോലും നൽകുന്നത് . എന്താണ് ഇങ്ങനെ , ലോകത്തെ മുഴുവൻ ഈ വഴിക്ക് പോകൂ എന്ന് പ്രേരിപ്പിക്കുന്ന ടെക് ഭീമന്മാരുടെ ഉന്നതർ സ്വന്തം കുട്ടികളോട് അത് ചെയ്യാത്തത് എന്താണ് ? , അതിൻറെ പ്രശ്നം അറിയുന്നതിനാലാണോ , എങ്കിൽ അത് നേരായ ഒരു രീതി അല്ലല്ലോ . ശരിക്കും നോക്കിയാൽ ഇവർ എല്ലാം ഉണ്ടാക്കിയിരിക്കുന്ന ടെക്നോളജി , അല്ലെങ്കിൽ ഉത്പന്നങ്ങൾ എന്നിവ ശരിക്കും ഒരു തലമുറയെ അടിമയാക്കുന്നുണ്ട് എന്ന് അവർ അറിഞ്ഞതിൻറെ ഫലപ്രാപ്തിയാണോ ഇത് എന്ന ചോദ്യവും ഉയരുന്നു . അടുത്തിടെ അമിതമായുള്ള സ്മാർട്ട്ഫോൺ ഉപയോഗം ഉണ്ടാക്കുന്ന ആരോഗ്യപ്രശ്നങ്ങൾ സംബന്ധിച്ച് അനവധി പഠന റിപ്പോർട്ടുകൾ വന്നിരുന്നു ഇവയും ഇതിനോട് കൂട്ടിവായിക്കണം എന്നാണ് ടൈംസ് ലേഖനം പറയുന്നത് . അടുത്തിടെ സ്റ്റാൻഫോർഡ് യൂണിവേഴ്സിറ്റിയിലെ ബിഹേവിയർ സയൻസ് ഗവേഷകൻ മരിയാന വൂൾഫ് സ്മാർട്ട്ഫോണുകൾ , ടാബുകൾ എന്നിവ തലച്ചോറിലുണ്ടാക്കുന്ന പ്രത്യക്ഷാതം സംബന്ധിച്ച് പഠനം നടത്തിയിരുന്നു . ഇതിൽ പ്രധാനമായും കുട്ടികളിൽ സ്മാർട്ട്ഫോൺ ഉണ്ടാക്കുന്ന പ്രശ്നങ്ങൾ എടുത്തു പറയുന്നുണ്ട് . മീഡിയം പോസ്റ്റിൽ പ്രസിദ്ധീകരിച്ച പഠനത്തിൽ ഇവർ പറയുന്നു , യൂറോപ്പ് , ഇസ്രയേൽ , അമേരിക്കൻ ഐക്യനാടുകൾ എന്നിവിടങ്ങളിൽ നിന്നുള്ള കുട്ടികളുടെയും , കൌമരക്കാരുടെയും ഡിജിറ്റൽ മീഡിയയത്തിലും , പ്രിൻറിലുമുള്ള വായന സംബന്ധിച്ച വലിയ പഠനമാണ് നടത്തിയത് ഇത് പ്രകാരം വായന ശേഷിയിൽ വരുന്ന മന്ദീകരണം വ്യക്തമാണ് . എന്തായാലും ഡിജിറ്റൽ സ്ക്രീനുകൾ കുട്ടികളിൽ നിന്നും തീർത്തും മാറ്റിനിർത്തണം എന്ന് വുൾഫ് അഭിപ്രായപ്പെടുന്നില്ല . പക്ഷെ ഇത് സംബന്ധിച്ച വിശദമായ പഠനം അവർ നിർദേശിക്കുന്നു . ഒപ്പം ടെക്നോളജി ഭീമന്മാരുടെ തലപ്പത്തുള്ള മാർക്ക് സുക്കർബർഗും , ബിൽഗേറ്റ്സും സ്വീകരിക്കുന്ന രീതികൾ ലോകത്തിന് പിന്തുടരാം എന്ന് ഇവർ നിർദേശിക്കുന്നു . എന്തായാലും കുട്ടികളുടെ പിറന്നാളിന് ബുക്കും , സൈക്കിളും സമ്മാനം കൊടുക്കുക , അത് ഒരിക്കലും ഒരു ഐപാഡ് ആകാതിരുന്നാൽ നല്ലത് ."
sports,"ടെസ്റ്റിൽ മാത്രം കളിക്കുന്ന പൂജാരയെ എങ്ങനെ എ പ്ലസ് കാറ്റഗറിയിലേക്ക് ഉയർത്താമെന്നത് ചർച്ച ചെയ്യാനായി സുപ്രീംകോടതി നിയോഗിച്ച വിനോദ് റായ് സമിതി വൈകാതെ യോഗം ചേരുമെന്നാണ് സൂചന . നിലവിൽ എല്ലാ ഫോർമാറ്റിലും കളിക്കുന്ന താരങ്ങളാണ് എ പ്ലസിലുള്ളത് . ക്യാപ്റ്റൻ വിരാട് കോലിക്ക് പുറമെ , രോഹിത് ശർമ , ശീഖർ ധവാൻ , ജസ്പ്രീത് ബൂംമ്ര , ഭുവനേശ്വർ കുമാർ എന്നിവരാണ് എ പ്ലസ് കരാറുള്ള താരങ്ങൾ . എന്നാൽ പൂജാരയുടെ കാര്യത്തിൽ ഇളവ് അനുവദിക്കണമെന്ന് ആവശ്യം ഉയർന്നിട്ടുണ്ട് . പൂജാരയെ എ പ്ലസിലേക്ക് ഉയർത്തുന്നത് യുവതാരങ്ങൾക്കും നല്ല സന്ദേശമാണ് നൽകുകയെന്നാണ് ബിസിസിഐയുടെ വിലയിരുത്തൽ . യുവതാരങ്ങൾ ട്വന്റി - 20 ക്രിക്കറ്റിനും ഐപിഎല്ലിനും പുറകെ പോകാതെ ടെസ്റ്റിന് കൂടുതൽ പ്രാധാന്യം നൽകാനും ഇത് ഉപകരിക്കുമെന്നാണ് ബിസിസിഐ കരുതുന്നത് . ടെസ്റ്റിൽ മാത്രം കളിക്കുന്ന പൂജാരയെ ഐപിഎൽ ലേലത്തിൽ കഴിഞ്ഞ നാലഞ്ചു സീസണുകളിലായി ഒരു ടീമും വാങ്ങാറില്ല . ക്രിക്കറ്റിന്റെ മൂന്ന് ഫോർമാറ്റിലും കളിക്കുന്നവർക്ക് എ പ്ലസ് കരാർ അനുവദിക്കുക എന്നതാണ് ഇതുവരെയുള്ള കീഴ്വഴക്കമെങ്കിലും ശീഖർ ധവാനും രോഹിത് ശർമയും സ്ഥിരമായി ടെസ്റ്റ് ടീമിൽ കളിക്കുന്നവരല്ലെന്നതും ശ്രദ്ധേയമാണ് . ഇതേ കാരണത്താൽ പൂജാരയ്ക്കും ഇളവ് അനുവദിക്കാമെന്നാണ് ബിസിസിഐ കരുതുന്നത് ."
entertainment,മലയാളിയുടെ ഹൃദയങ്ങൾ കീഴടക്കാൻ ചാലക്കുടിക്കാരൻ കലാഭവൻ മണി വീണ്ടും അഭ്രപാളിയിൽ . സംവിധായകൻ വിനയനാണ് കലാഭവൻ മണിയുടെ ജീവിതം ആസ്പദമാക്കി സിനിമയൊരുക്കുന്നത് . പരിമിത സാഹചര്യങ്ങളിൽ വളർന്ന് തെന്നിന്ത്യൻ സിനിമ കീഴടക്കിയ മണിയുടെ വിജയഗാഥയാണ് സിനിമയ്ക്കാധാരം . ചാലക്കുടിക്കാരൻ ചങ്ങാതി എന്ന് പേരിട്ടിരിക്കുന്ന ചിത്രം ഒക്ടോബർ മധ്യത്തോടെ തിയേറ്ററിലെത്തും . നടനായും ഗായകനായും തിളങ്ങിയ മണിക്കുള്ള ആദരമാണ് സിനിമയെന്ന് വിനയൻ പറഞ്ഞു . പുതുമുഖ താരമായിരിക്കും സിനിമയിൽ കലാഭവൻ മണിയായി വേഷമിടുക . സിനിമയുടെ കാസ്റ്റിംഗ് പുരോഗമിക്കുകയാണ് . വിനയൻ സംവിധാനം ചെയ്ത വാസന്തിയും ലക്ഷ്മിയും പിന്നെ ഞാനും എന്ന ചിത്രത്തിലെ അഭിനയത്തിന് കലാഭവൻ മണിക്ക് പ്രത്യേക ജൂറി പുരസ്കാരം ലഭിച്ചിരുന്നു . മാർച്ച് ആറിനാണ് അപ്രതീക്ഷമായി മണി മരണത്തിനു കീഴടങ്ങിയത് .
technology,"നിങ്ങളുടെ കണ്ണ് ഉപയോഗിച്ച് സ്മാർട്ട്ഫോണിനെ പൂർണ്ണമായും നിയന്ത്രിക്കാൻ കഴിഞ്ഞാലോ , വെറുതെ ജെസ്റ്റർ കമാൻറിങ്ങോ , ഫോട്ടോ എടുപ്പോ മാത്രമല്ല . ഗെയിം കളിക്കാൻ , ആപ്പുകൾ തുറക്കാൻ ഇങ്ങനെ എല്ലാം കണ്ണ് കാണിച്ച് നടത്താം . അതിനുള്ള സോഫ്റ്റ്വെയർ വികസിപ്പിച്ചിരിക്കുകയാണ് ഒരുകൂട്ടം ഗവേഷകർ . അമേരിക്കയിലെ ജോർജിയ യൂണിവേഴ്സിറ്റി , മസ്യൂചാസ്റ്റ് ഇൻസ്റ്റ്യൂട്ട് ഓഫ് ടെക്നോളജി , മാക്സ്പ്ലാൻക് ഇൻസ്റ്റ്യൂട്ട് ഓഫ് ഇൻഫോമാറ്റിക്സ് എന്നിവിടങ്ങളിൽ നിന്നുള്ള ഇന്ത്യൻ ഗവേഷകനും ഉൾപ്പെട്ട ഒരു സംഘം ഗവേഷകരാണ് ഈ സോഫ്റ്റ്വെയറിന് പിന്നിൽ . ഇതിൽ നിന്നും ലഭിച്ച വിവരങ്ങൾ വച്ച് ഗാസി ക്യാപ്ചർ എന്ന ആപ്ലികേഷൻ ഇവർ നിർമ്മിച്ചിട്ടുണ്ട് . ഇത് ഐഫോൺ ഉപയോക്താക്കൾക്ക് ഇത് ലഭിക്കും . ഇത് വഴി നിങ്ങളുടെ റെക്കോഡ് ചെയ്യുന്ന കണ്ണിൻറെ ചലനങ്ങൾ ഉപയോഗിച്ച് ഐഫോണിൽ അപ്ലോഡ് ചെയ്യുന്ന ഐട്രാക്കർ എന്ന സോഫ്റ്റ്വെയർ ഉപയോഗിച്ച് ഫോൺ പ്രവർത്തനങ്ങൾ നിങ്ങൾക്ക് കണ്ണുവഴി നിയന്ത്രിക്കാം . ഈ സോഫ്റ്റ്വെയറിൻറെ കൃത്യത വരും ദിവസങ്ങളിൽ വർദ്ധിക്കും എന്നാണ് സംഘത്തിൽ ഉൾപ്പെട്ട ആദിത്യ കോസ്ല പറയുന്നു ."
technology,"ടെക് ലോകത്തെ അതികായൻ ആരെന്ന മൽസരത്തിലാണ് ആപ്പിളും ഗുഗിളിന്റെ മാതൃകമ്പനിയായ ആൽഫബെറ്റും . ടിം കുക്ക് നയിക്കുന്ന ആപ്പിൾ സ്മാർട്ട് ഫോൺ വിപണിയിലും എറിക് സ്ക്മിഡ്റ്റ് നയിക്കുന്ന ആൽഫബെറ്റ് വെബ് ലോകത്തും ഒ എസ് മേഖലയിലുമാണ് മുന്നേറുന്നത് . ഇരുവരും ഇപ്പോൾ ആംസറ്റർഡാമിൽ നടക്കുന്ന സ്റ്റാർട്ടപ്പ് യൂറോപ്പ് ഫെസ്റ്റിൽ പങ്കെടുത്തുവരികയാണ് . എന്നാൽ ഒരേസമയം വേദി പങ്കിടാൻ ഇരുവരും തയ്യാറായില്ല എന്നത് ഇരു കമ്പനികളും തമ്മിലുള്ള കിടമൽസരത്തിന്റെ സൂചനയായാണ് വ്യാഖ്യാനിക്കപ്പെടുന്നത് . ഇപ്പോൾ ലോകത്തെ സ്മാർട്ട് ഫോൺ വിപണിൽ ആപ്പിൾ ഐഫോണുകളും ആൻഡ്രോയ്ഡ് ഒ എസിൽ അധിഷ്ഠിതമായ ഫോണുകളും തമ്മിലാണ് മൽസരം . അപ്പോൾ , ആൻഡ്രോയ്ഡ് ഒ എസ് പുറത്തിറക്കുന്ന ആൽഫബെറ്റ് കമ്പനി മേധാവിയുടെ കൈവശം ആപ്പിൾ ഫോൺ ഉണ്ടെന്ന വാർത്ത പുറത്തുവന്നാലോ ? ഇപ്പോൾ അങ്ങനെയൊരു വിവരമാണ് പറഞ്ഞുകേൾക്കുന്നത് . അതെ , എറിക് സ്ക്മിഡ്റ്റിന്റെ കൈവശമൊരു ഐഫോൺ ഉണ്ടത്രെ . ഏറ്റവും പുതിയ സാംസങ്ങ് ഫോൺ കൂടാതെയാണ് സ്ക്മിഡ്റ്റിന് ഐഫോണും ഉള്ളത് . യൂറോപ്പിൽ ആൻഡ്രോയ്ഡ് തന്നെ മേധാവിത്വം സ്വന്തമാക്കുമെന്ന സ്ക്മിഡ്റ്റിന്റെ പ്രഖ്യാപനം പുറത്തുവന്നതിന് പിന്നാലെയാണ് ഐഫോൺ കൈവശമുണ്ടെന്ന വിവരവും പരസ്യമാകുന്നത് . ഇതേക്കുറിച്ച് മാധ്യമപ്രവർത്തകർ ചോദിച്ചപ്പോൾ , തന്റെ അനുഭവത്തിൽ നല്ല ബാറ്ററിയുള്ള സാംസങ്ങ് ഫോണാണ് മികച്ചതെന്നും അദ്ദേഹം പറഞ്ഞു ."
entertainment,"ചാനൽ അവതാരകനും നടനുമായ ആദിൽ ഇബ്രഹാമിൻറെ പുതിയ ചിത്രം ഹലോ ദുബായ്ക്കാരൻറെ ട്രെയിലർ പുറത്തിറങ്ങി . ഹരിശ്രീ യൂസഫ് , ബാബുരാജ് ഹരിശ്രീ എന്നിവരാണ് ചിത്രത്തിൻറെ സംവിധാനം നിർവഹിച്ചിരിക്കുന്നത് . ഒരു ഗ്രാമീണ കർഷകൻറെ മകനായ പ്രകാശന് പത്തു വയസുള്ളപ്പോൾ മനസിൽ കൈയറിയതാണ് ദുബായിയിൽ പോകണമെന്ന് . പ്രകാശൻ എന്ന കേന്ദ്ര കഥാപാത്രത്തെ ആണ് ആദിൽ ചിത്രത്തിൽ അവതരിപ്പിക്കുന്നത് . മാളവിക മേനോൻ ആണ് നായിക . തൊഴിലില്ലായ്മയും അതിനെ തുടർന്ന് ഉണ്ടാകുന്ന അപമാനവും പ്രമേയമായി വരുന്ന ഒരു മുഴുനീള ഹാസ്യചിത്രമാണ് ഹലോ ദുബായ്ക്കാരൻ . ട്രെയ്ലറിലും ഹാസ്യസംഭാഷണങ്ങൾ കാണാം . യൂട്യൂബ് ട്രെൻറിങിൽ നാലാം സ്ഥാനത്താണ് ഹലോ ദുബായ്ക്കാരൻറെ ട്രെയ്ലർ . സലിം കുമാർ , മാമുക്കോയ , ധർമജൻ , കൊച്ചു പ്രേമൻ , ബാലചന്ദ്രൻ ചുള്ളിക്കാട് എന്നിവരും ചിത്രത്തിൽ പ്രധാന വേഷങ്ങളിൽ എത്തുന്നു ."
technology,സ്മാർട്ട്ഫോണുകളിൽ കൂടുതൽ സമയം ചിലവിടുന്നത് സ്ത്രീകളാണെന്ന് പഠനം . ദക്ഷിണകൊറിയയിൽ നടത്തിയ പഠനമാണ് ഇത്തരം ഒരു നിഗമനവുമായി എത്തിയിരിക്കുന്നത് . പഠനത്തിൽ പങ്കെടുത്ത സ്ത്രീകളിൽ 54 ശതമാനം പേർ ദിവസം 4 മണിക്കൂറിൽ കൂടുതൽ സ്മാർട്ട്ഫോണിൽ സമയം ചിലവഴിക്കുന്നതായി കണ്ടെത്തി . എന്നാൽ സ്മാർട്ട്ഫോൺ ഉപയോഗത്തിൽ 29.4 ശതമാനം പുരുഷന്മാർ മാത്രമേ നാലുമണിക്കൂറിൽ കൂടുതൽ എടുക്കുന്നുള്ളുവെന്നാണ് പഠനം പറയുന്നത് . ദിവസം ആറുമണിക്കൂറിൽ ഏറെ ചിലവഴിക്കുന്നവരിൽ സ്ത്രീകളുടെ എണ്ണം 22.9 ശതമാനം വരും . പുരുഷന്മാരിൽ 10.8 ശതമാനമാണ് . ദക്ഷിണ കൊറിയയിലെ അജോയു യൂണിവേഴ്സിറ്റിയിലെ പ്രോഫ . ചാങ് ജായ് ഓനിൻറെ നേതൃത്വത്തിലുള്ള സംഘമാണ് പഠനം നടത്തിയത് . ജിനോഗി പ്രവിശ്യയിലെ സുവോണിലെ ആറു കോളേജുകളിൽ നിന്നായി 1236 വിദ്യാർത്ഥികൾ പഠനത്തിൽ പങ്കെടുത്തു . സ്ത്രീകളിൽ കൂടുതൽപ്പേരും സ്മാർട്ട്ഫോൺ ഉപയോഗിച്ച് ഫേസ്ബുക്ക് ഇൻസ്റ്റഗ്രാം ഉപയോഗിക്കുന്നവരാണെന്ന് പഠനം പറയുന്നു . സാമൂഹ്യമാധ്യമങ്ങൾ വഴി കൂട്ട്കെട്ടുകൾ ബലപ്പെടുത്താൻ ഏറ്റവും കൂടുതൽ ആഗ്രഹം പുരുഷനെക്കാൾ സ്ത്രീകൾക്കാണെന്ന് പഠനം പറയുന്നു .
technology,"രാജ്യമാകെ മദ്യനിരോധനം കൊണ്ടുവന്നാൽ എന്താകും അവസ് ഥ ? ഇത്തരമൊരു നിർദേശം ബീഹാർ മുഖ്യമന്ത്രി നിധീഷ് കുമാർ മുന്നോട്ടുവെച്ചപ്പോൾ ട്വിറ്റർ ഇതെക്കുറിച്ച് പ്രതികരണമാരാഞ്ഞു . ഒരേസമയം ചിരിയും ചിന്തയുമുണർത്തുന്ന പ്രതികരണങ്ങളാണ് ട്വിറ്ററിൽ നിറഞ്ഞത് . ആൽക്കഹോൾ നിരോധിച്ചാൽ എന്ന ഹാഷ് ടാഗോടെയായിരുന്നു രാജ്യത്തി ൻറെ ഭാവി പ്രവചിക്കാൻ ട്വിറ്റർ വഴി തുറന്നുവെച്ചത് . മണിക്കൂറുകൾക്കകം ഹാഷ് ടാഗ് സാമൂഹിക മാധ്യമങ്ങളിൽ ഹിറ്റായി മാറി . അത്തരം ചില ട്വീറ്റുകൾ ഇങ്ങനെ വായിക്കാംഃ മദ്യം നിരോധിച്ചാൽ പഞ്ചാബികൾ വിവാഹം വേണ്ടെന്നുവെക്കുമെന്നായിരുന്നു ഒരാളുടെ പ്രതികരണം . ഇന്ത്യൻ വിവാഹങ്ങളെ വലിയ തോതിൽ മദ്യനിരോധനം ബാധിക്കുമെന്നാണ് പലരും ട്വീറ്റ് ചെയ് തത് . ഇന്ത്യൻ വിവാഹങ്ങളിലെ നൃത്തം ഇല്ലാതായി പോകുമെന്നാണ് മറ്റൊരു ട്വീറ്റ് . മാസാദ്യത്തിൽ അക്കൌണ്ടിൽ ശമ്പളം വരുമ്പോൾ കപ്പലണ്ടി മാത്രം പോംവഴിയായി മാറുമെന്നാണ് മറ്റൊരാളുടെ ട്വീറ്റ് . കിൻലി സോഡ തനിച്ചായി പോകുമെന്ന് അജിത് എന്നയാൾ പ്രതികരിച്ചപ്പോൾ പോപ്പ് ഗായകൻ ഹണി സിങ് മതാത്മകമായുള്ള ബഹ് ജാൻ പാട്ടുകൾ പാടുമെന്നു രവീന്ദ്ര ജഡേജയും ട്വീറ്റ് ചെയ് തു . ഹണിസിങിനും ബാദുഷാക്കും വരികൾ ഇല്ലാതാകുമെന്നായിരുന്നു ചന്ദലേറി ൻറെ പ്രതികരണം . മദ്യം നിരോധിച്ചാൽ ഗോവ വിരസമായ മൂന്നക്ഷരമായി മാറുമെന്ന നിരീക്ഷണമാണ് ഒരാൾ നടത്തിയത് . എന്നാൽ കുറ്റകൃത്യം കുറയും , സ് ത്രീകൾ സുരക്ഷിതർ , ഗ്രാമങ്ങൾ സാമ്പത്തികമായി അഭിവൃദ്ധിപ്പെടും , കുടുംബത്തിലും സമൂഹത്തിലും സന്തോഷം വരുമെന്നുമാണ് റാഷ് മിൻ എന്നയാൾ പ്രതികരിച്ചത് ."
business,"ആയിരം ദിവസം കൊണ്ട് വിഴിഞ്ഞം പദ്ധതിയുടെ ആദ്യഘട്ട നിർമ്മാണം പൂർത്തിയാക്കുമെന്ന അദാനി ഗ്രൂപ്പിൻറെ പ്രഖ്യാപനം നടപ്പായില്ല . തുറമുഖ നിർമ്മാണം തുടങ്ങി ആയിരം ദിവസം കഴിയുമ്പോഴും പദ്ധതി പകുതി വഴിയിൽ മാത്രമാണ് . പാറലഭ്യതയിലെ തടസ്സം , പ്രകൃതിക്ഷോഭങ്ങൾ തുടങ്ങിയവയാണ് തുറമുഖ നിർമ്മാണത്തിനുളള പ്രധാന തടസ്സങ്ങളെന്നാണ് കമ്പനിയുടെ വിശദീകരണം . കരാർ പ്രകാരം 2019 ഡിസംബർ നാലിനാണ് ആദ്യഘട്ട തുറമുഖ നിർമ്മാണം പൂർത്തിയാക്കേണ്ടത് . എന്നാൽ , നിർമ്മാണം തുടങ്ങി 1,000 ദിവസം കൊണ്ട് പദ്ധതിയുടെ ആദ്യഘട്ട ലക്ഷ്യം നേടിയെടുക്കുമെന്നാണ് ഗ്രൂപ്പ് പ്രഖ്യാപിച്ചിരുന്നത് . 2015 ഡിസംബർ അഞ്ചിനാണ് പദ്ധതിയുടെ നിർമ്മാണോത്ഘാടനച്ചടങ്ങുകൾ നടന്നത് . പദ്ധതി പ്രദേശത്ത് 615 പൈലുകളിൽ 377 എണ്ണത്തിൻറെ നിർമ്മാണം മാത്രമാണ് പൂർത്തിയായത് . തുറമുഖത്തിനായി 50 ഹെക്ടർ കടലാണ് നികത്തേണ്ടതെങ്കിൽ നികത്താനായത് 35 ഹെക്ടർ മാത്രമാണ് . മൂന്ന് കിലോമീറ്ററോളം വരുന്ന പുലിമുട്ടിൻറെ 650 മീറ്റർ മാത്രമാണ് നർമ്മാണം പൂർത്തിയായത് ."
technology,"സ്മാർട്ട്ഫോൺ രംഗത്ത് കുറഞ്ഞ കാലത്തിനുള്ള തങ്ങളുടെ ശക്തമായ സാന്നിധ്യം അറിയിച്ചവരാണ് ഷവോമി . ചൈനീസ് കമ്പനിയാണെങ്കിലും ഇന്ത്യ പോലുള്ള വിപണികളിൽ ഷവോമിയുടെ ഫോണുകൾക്കും ഇലക്ട്രോണിക് ഉപകരണങ്ങൾക്കും വലിയ ഡിമാൻറ് ആണ് . അതിനിടയിലാണ് ഷവോമി തങ്ങളുടെ സ്മാർട്ട് ബൈക്ക് അടുത്ത ദിവസം പുറത്തിറക്കുന്നു എന്ന വാർത്ത വരുന്നത് . ബീയജിംഗിൽ വ്യാഴാഴ്ച പുറത്തിറക്കുന്ന ഫോൺ ഈ മാസം അവസാനത്തോടെ ഇന്ത്യയിലും അവതരിപ്പിക്കും എന്നാണ് റിപ്പോർട്ട് . ബാറ്ററിയിൽ പ്രവർത്തിക്കുന്നതായിരിക്കും സ്മാർട്ട് ബൈക്ക് . ബൈക്കിന് ഒപ്പം സ്മാർട്ട് ഡിസ്പ്ലേയും ഉണ്ട് . സ്മാർട്ട്ഫോൺ വിപണിയിലാണ് ശ്രദ്ധയെങ്കിലും മറ്റ് വിവിധ ഉപകരണങ്ങളും ചൈനയിൽ ഷവോമി പുറത്തിറക്കിയിട്ടുണ്ട് . വാട്ടർ പ്യൂരിഫെയർ , എംഐ സെറ്റോ ബോക്സ് , ഷവോമി ടിവി , റൈസ് കുക്കർ ഇങ്ങനെ നീളുന്നു ഷവോമിയുടെ ഉപകരണങ്ങൾ . ഇതേ ശ്രേണിയിലാണ് ഷവോമി ടൂവീലറും പുറത്തിറക്കുന്നത് . എന്നാൽ ഷവോമി എന്താണ് പുതിയ സ്കൂട്ടറിന് പേരിട്ടിരിക്കുന്നത് എന്ന് ഇതുവരെ വ്യക്തമല്ല ."
sports,ഐപിഎൽ പതിനൊന്നാം സീസണിൽ കാര്യവട്ടം ഗ്രീൻഫീൽഡ് സ്റ്റേഡിയം ചെന്നൈ സൂപ്പർ കിംഗ്സിൻറെ ഹോം മത്സരങ്ങൾക്ക് വേദിയാകില്ല . മത്സരങ്ങൾ മുൻ നിശ്ചയിച്ച പ്രകാരം എംഎ ചിദംബരം സ്റ്റേഡിയത്തിൽ തന്നെ നടക്കുമെന്ന് ഉറപ്പായി . കാവേരി വിഷയത്തിൽ ഉയരുന്ന പ്രതിഷേധങ്ങൾ പുതിയതല്ലെന്നും വേദി മാറ്റില്ലെന്നും ബിസിസിഐ വ്യക്തമാക്കിയതായി എൻഡി ടിവി റിപ്പോർട്ടു ചെയ്തു . കാവേരി വിഷയത്തിൽ ചില തമിഴ് സംഘടനകൾ ഉയർത്തിയ പ്രതിഷേധങ്ങളിൽ ചെന്നൈ സൂപ്പർ കിംഗ്സിൻറെ വേദി മാറ്റണമെന്ന ആവശ്യവും ഉണ്ടായിരുന്നു . കേന്ദ്ര സർക്കാർ കാവേരി മാനേജ്മെൻറ് ബോർഡ് രൂപീകരണം നടത്തുന്നത് വൈകിപ്പിക്കുന്നതാണ് സംഘടനകളെ പ്രകോപിപിച്ചത് . ഇതോടെയാണ് ചെന്നൈയ്ക്ക് പകരം വേദിയായി കാര്യവട്ടത്തിൻറെ പേര് പരിഗണിക്കപ്പെട്ടത് . മത്സരങ്ങൾ ഉപേഷിക്കാൻ തയ്യാറല്ലെന്ന് ടീം മാനേജ്മെൻറും വ്യക്തമാക്കിയതായാണ് റിപ്പോർട്ടുകൾ . ഏപ്രിൽ 10ന് കൊൽക്കത്ത നൈറ്റ് റൈഡേഴ്സുമായാണ് എംഎ ചിദംബരം സ്റ്റേഡിയത്തിൽ ചെന്നൈയുടെ ആദ്യ ഹോം മത്സരം . ആകെ ഏഴ് മത്സരങ്ങൾക്കാണ് ചെന്നൈ വേദിയാവുക .
sports,"യൂറോപ്യൻ ക്ലബ് ഫുട്ബോളിലെ പുതിയ രാജാക്കൻമാരെ ഇന്നറിയാം . യുവേഫ ചാമ്പ്യൻസ് ലീഗ് ഫൈനലിൽ റയൽ മാഡ്രിഡ് ഇന്ന് ലിവർപൂളിനെ നേരിടും . ഇന്ത്യൻസമയം രാത്രി 12.15നാണ് കളി തുടങ്ങുക . ഉക്രൈൻ തലസ്ഥാനമായ കീവിലെ ഒളിംപിക് സ്റ്റേഡിയത്തിലാണ് ലോകകപ്പിന് തൊട്ടുമുമ്പുള്ള വമ്പൻപോരാട്ടം . താരസമ്പന്നമായ റയൽ മാഡ്രിഡും ലിവർപൂളും കലാശപ്പോരാട്ടത്തിന് സർവ്വസജ്ജമായിക്കഴിഞ്ഞു . ഹാട്രിക് നേട്ടത്തിനൊപ്പം പതിമൂന്നാം കിരീടം ലക്ഷ്യമിട്ടാണ് റയൽ മാഡ്രിഡ് ഇറങ്ങുന്നത് . അതേസമയം ആറാം കിരീട്ടത്തിനായാണ് ലിവർപൂൾ ബൂട്ടുകെട്ടുന്നത് . സെമിയിൽ റയൽ , ബയേൺ മ്യൂണിക്കിനെയും ലിവർപൂൾ , എ എസ് റോമയെയും വീഴ്ത്തി . 4 . . . 3 . . . 3 ശൈലിയിൽ ഇരുടീമും അണിനിരക്കുമ്പോൾ റൊണാൾഡോ , ബെൻസേമ , ബെയ്ൽ ത്രയം റയലിനായും സലാ , ഫിർമിനോ , മാനേ ത്രയം ലിവർപൂളിനായും ഗോൾവേട്ടയ്ക്കിറങ്ങും . മധ്യനിരയിൽ മേധാവിത്വം റയലിനുണ്ട് . കാസിമിറോ , മോഡ്രിച്ച് , ക്രൂസ് മൂവർ സംഘത്തിന് ലിവർപൂൾ പകരംവയ്ക്കുക ഹെൻഡേഴ്സൺ , മിൽനർ , വിനാൾഡം എന്നിവരെയാണ് . നായകൻ റാമോസും മാർസലോയും റയലിൽ പിൻനിരക്കാരെങ്കിലും ഗോളടിക്കാനും ഗോളടിപ്പിക്കാനും മത്സരിക്കുന്നവർ . വരാനെയും കാർവഹാലും കൂടിചേരുമ്പോൾ റയൽകോട്ട കടക്കാൻ സലായ്ക്കും സംഘത്തിനും പുതുവഴികൾ തുറക്കേണ്ടിവരും . എന്നാൽ കണക്കുകളിൽ നേരിയ മുൻതൂക്കം ലിവർപൂളിനുണ്ട് . ചാമ്പ്യൻസ് ലീഗിൽ ഇരുടീമും നേർക്കുനേർവരുന്നത് ആറാം തവണ . മൂന്നിൽ ലിവർപൂളും രണ്ടിൽ റയലും ജയിച്ചു ."
business,"കേരളത്തിൽ ഒരു സ്ഥാപനം തുടങ്ങുക എന്നത് മൾട്ടി നാഷണൽ കമ്പനികളെ സംബന്ധിച്ച് അത്രയ്ക്ക് പ്രിയപ്പെട്ടതാവാൻ ഒരു സാധ്യതയും ഇല്ല . അതിന് പ്രധാന കാരണം ഇവിടത്തെ ട്രേഡ് യൂണിയൻ സംസ്കാരം ആണ് . ബഹുരാഷ്ട്ര കമ്പനികളുടെ തൊഴിലാളി വിരുദ്ധ നടപടികൾക്കെതിരെ സമരം ചെയ്യുക എന്നത് കേരളത്തിലെ തൊഴിലാളികളെ സംബന്ധിച്ച് പൂ പറിക്കുന്നത് പോലെ ലളിതമായ ഒരു കാര്യം ആണ് . അത് ഭയന്ന് തന്നെയാണ് പലരും കേരളത്തിൽ സ്ഥാപനങ്ങൾ തുടങ്ങാത്തത് എന്നൊരു ആക്ഷേപവും ഉണ്ട് . എന്നാൽ , വാഹന നിർമാതാക്കളായ നിസാൻ മോട്ടോർ കമ്പനി ലിമിറ്റഡ് കേരളവുമായി ഒരു കരാർ ഒപ്പിട്ടിരിക്കുകയാണ് 2018 ജൂൺ 29 ന് . തിരുവനന്തപുരത്ത് ഒരു ഡിജിറ്റൽ ഇന്നൊവേഷൻ ഹബ് തുടങ്ങുന്നതിന് വേണ്ടിയാണിത് . റെനോയും നിസ്സാനും മിസ്തുബിഷിയും പങ്കുവയ്ക്കുന്ന ഒരു ഗവേഷണ , വികസന കേന്ദ്രം ആയിരിക്കും ഇത് . ആദ്യ ഘട്ടത്തിൽ കേരളം 30 ഏക്കർ ഭൂമിയാണ് ഇതിന് വേണ്ടി നൽകുക . രണ്ടാം ഘട്ടത്തിൽ നാൽപത് ഏക്കർ കൂടി നൽകും . ഒരു മീൻ കറിയും ശശി തരൂരിന്റെ ഫ്രഞ്ച് പ്രവീണ്യവും ആണ് ഈ കരാർ എളുപ്പമാക്കിയത് എന്നാണ് ദ മിന്റ് റിപ്പോർട്ട് ചെയ്യുന്നത് . ആ കഥ ഇങ്ങനെയാണ് . . . നിസ്സാന്റെ ചീഫ് ഇൻഫർമേഷൻ ഓഫീസർ ആയ ആന്റണി തോമസ് തിരുവനന്തപുരം സ്വദേശിയാണ് . പഠിക്കുന്ന കാലത്ത് ഇടത് വിദ്യാർത്ഥി പ്രസ്ഥാനത്തിൽ സജീവമായിരുന്ന ആളാണ് കക്ഷി . കഴിഞ്ഞ ക്രിസ്തുമസ് സമയത്ത് തിരുവനന്തപുരത്തെ ചില സാങ്കേതിക വിദഗ്ധർ ആന്റണി തോമസിന് ഒരു ഡിന്നർ നൽകിയിരുന്നു . ആ പരിപാടി സംഘടിപ്പിച്ച സാങ്കേതിക വിദഗ്ധർ മുഖ്യമന്ത്രി പിണറായി വിജയനോടും തിരുവനന്തപുരം എംപിയായ ശശി തരൂരിനോടും നിസ്സാൻ കമ്പനിയുമായി ബന്ധപ്പെടാൻ അഭ്യർത്ഥിച്ചു . ഇതേതുടർന്ന് ഇരുവസും നിസ്സാൻ കമ്പനിയുമായി ബന്ധപ്പെടുകയും ചെയ്തു . കഴിഞ്ഞ ഫെബ്രുവരിയിൽ ശശി തരൂർ ആന്റി തോമസിനെ കണ്ടു സംസാരിച്ചു . അതിന് ശേഷം നിസ്സാൻ അധികൃതരുമായി ശശി തരൂർ വീഡിയോ കോൺഫറൻസിൽ ബന്ധപ്പെട്ടു . നിസ്സാന്റെ ഉന്നത് അധികാരികൾ ഫ്രഞ്ചുകാരായിരുന്നു . ഐക്യരാഷ്ട്രസഭ അണ്ടർ സെക്രട്ടറിയായിരുന്ന തരൂരിനെ സംബന്ധിച്ച് ഫ്രഞ്ച് ഒരു പുത്തരിയേ ആയിരുന്നില്ല . ആ സംഭാഷണത്തിൽ നിസ്സാൻ അധികർ സംതൃപ്തരാവുകയും ചെയ്തു . അതിനിടെയാണ് മുഖ്യമന്ത്രി പിണറായി വിജയൻ ജാപ്പനീസ് സംഘത്തെ കേരളത്തിലേക്ക് ക്ഷണിച്ചത് . നല്ല കുടംപുളിയിട്ട മീൻകറിയൊക്കെ ആയിരുന്നു അവർക്ക് വിളമ്പിയത് എന്നാണ് മിന്റിന്റെ റിപ്പോർട്ടിൽ പറയുന്നത് . കൂടാതെ , ബിജെപി നേതാവും കേന്ദ്ര മന്ത്രിയും ആയ അൽഫോൻസ് കണ്ണന്താനത്തേയും പ്രഭാത ഭക്ഷണത്തിന് മുഖ്യമന്ത്രി ക്ഷണിച്ചിരുന്നു . ഇതോടെ പ്രതിപക്ഷത്തിനും പ്രശ്നങ്ങളൊന്നും ഇല്ലെന്ന് വ്യക്തമാക്കാൻ ആയി . അങ്ങനെയാണ് ആ കരാർ യാഥാർത്ഥ്യമായത് എന്നാണ് കഥ ! ഇത് കൂടാതെ ടെക്നോ പാർക്കിലെ വിദേശ കമ്പനികളിൽ നിന്നും നിസ്സാൻ അഭിപ്രായ സമഹാരണം നടത്തിയിരുന്നു . അവരിൽ നിന്നും മികച്ച പ്രതികരണമാണത്രെ ലഭിച്ചത് ."
sports,"ശ്രീലങ്കയ്ക്കെതിരായ ആദ്യ ടി20 മൽസരത്തിന് ടീം ഇന്ത്യ ഇറങ്ങുമ്പോൾ , ഏവരുടെയും ശ്രദ്ധാകേന്ദ്രമാകുന്നത് ടീമിലെ യുവ പേസർമാർ . മുതിർന്ന താരങ്ങൾക്ക് വിശ്രമം നൽകി , പുതുമുഖങ്ങളെ ടീമിൽ ഉൾപ്പെടുത്തിയതിന് ബിസിസിഐ വ്യക്തമായ ലക്ഷ്യമുണ്ട് . ദക്ഷിണാഫ്രിക്ക പോലെ വരാനിരിക്കുന്ന വിദേശ പര്യടനങ്ങൾക്ക് മുമ്പ് ഇന്ത്യൻ പേസാക്രമണ നിരയെ ഉടച്ചുവാർക്കുകതന്നെയാണ് ബിസിസിഐ ഉദ്ദേശിക്കുന്നത് . ജസ്പ്രിത് ബുംറ നയിക്കുന്ന പേസാക്രമണനിരയിൽ മൊഹമ്മദ് സിറാജ് , മലയാളി താരം ബേസിൽ തമ്പി , ജയ്ദേവ് ഉനദ്കത് എന്നിവരും ടീമിലുണ്ട് . ഇവരുടെ ബൌളിങ് പരിശീലനത്തിന്റെ ചിത്രങ്ങൾ ബിസിസിഐ ട്വീറ്റ് ചെയ്തിരുന്നു . ടീമിന്റെ പുതിയ ബൌളിങ് കോംബിനേഷനാണിതെന്ന് പരിശീലകൻ രവി ശാസ്ത്രി വ്യക്തമാക്കുകയും ചെയ്തു . ഇപ്പോൾ ടീമിൽ ഉൾപ്പെടുത്തിയ യുവ പേസർമാരെയെല്ലാം മൂന്നു മൽസരങ്ങളിലായി കളിപ്പിക്കണമെന്നാണ് ടീം മാനേജ്മെന്റിന് ബിസിസിഐ നൽകിയിരിക്കുന്ന നിർദ്ദേശം . ദക്ഷിണാഫ്രിക്കൻ പര്യടനം കണക്കിലെടുത്ത് മുതിർന്ന താരങ്ങളായ ഭുവനേശ്വർകുമാർ , മൊഹമ്മദ് ഷമി , ഉമേഷ് യാദവ് , ഇഷാന്ത് ശർമ്മ എന്നിവർക്ക് വിശ്രമം നൽകിയാണ് ബേസിൽ ഉൾപ്പടെയുള്ള യുവതാരങ്ങൾക്ക് അവസരം നൽകിയിരിക്കുന്നത് . ദക്ഷിണാഫ്രിക്കൻ പര്യടനത്തിന് മുമ്പ് ഇന്ത്യൻ പേസാക്രമണനിരയെ ഉടച്ചുവാർക്കുകയാണ് ബിസിസിഐയുടെ ലക്ഷ്യം . രഞ്ജി ട്രോഫിയിൽ ഉമേഷ് യാദവിന്റെ പ്രകടനം നിരാശാജനകമായ സാഹചര്യത്തിൽ ബേസിൽ തമ്പി ഉൾപ്പടെയുള്ള യുവതാരങ്ങൾക്ക് വലിയ അവസരമാണ് ലഭിച്ചിരിക്കുന്നത് . ശ്രീലങ്കയ്ക്കെതിരായ ടി20 പരമ്പരയിൽ ശ്രദ്ധിക്കപ്പെടുന്ന പ്രകടനം പുറത്തെടുത്താൽ ദക്ഷിണാഫ്രിക്കൻ പര്യടനത്തിനുള്ള നിശ്ചിത ഓവർ മൽസരങ്ങളിൽ ടീമിലെത്താനാകും . ടെസ്റ്റ് ടീമിനൊപ്പം നെറ്റ് പരിശീലനത്തിനായി ബേസിൽ ഉൾപ്പടെയുള്ള യുവതാരങ്ങൾ ദക്ഷിണാഫ്രിക്കയിലേക്ക് പോകുന്നുണ്ട് . അടുത്ത വർഷം നടക്കുന്ന വിദേശ പര്യടനങ്ങളും 2019ൽ ഇംഗ്ലണ്ടിൽ നടക്കുന്ന ലോകകപ്പും കണക്കിലെടുത്താണ് പേസാക്രമണം കൂടുതൽ ശക്തിപ്പെടുത്തുകയാണ് ബിസിസിഐയുടെ ലക്ഷ്യം . ഇതിനായാണ് കൂടുതൽ ചെറുപ്പക്കാരെ ടീമിൽ ഉൾപ്പെടുത്തിയിരിക്കുന്നത് ."
business,എസ്ബിടിയുടെ പ്രവർത്തന ലാഭത്തിൽ കഴിഞ്ഞ സാമ്പത്തിക വർഷം 31 ശതമാനം വർധന . വർഷാന്ത്യ അറ്റാദായം 338 കോടിയായി . പലിശച്ചെലവു ചുരുക്കൽ നടപടികൾ വരും വർഷവും തുടരുമെന്ന് മാനേജിങ് ഡയറക്ടർ ജീവൻ ദാസ് നാരായൺ ഏഷ്യാനെറ്റ് ന്യൂസിനോടു പറഞ്ഞു . 2014 - 15 കാലയളവിൽ 1372 കോടിയായിരുന്നു എസ്ബിടിയുടെ പ്രവർത്തന ലാഭം . ഇതാണ് കഴിഞ്ഞ സാമ്പത്തിക വർഷം 31 ശതമാനം വർഷാനുപാത വളർച്ചയോടെ 1798 കോടിയിലെത്തിയത് . സമാന കാലയളവിൽ അറ്റാദയം രണ്ടു കോടി വർധിച്ച് 337.73 കോടിയായും ഉയർന്നു . അസൽ പലിശ വരുമാനത്തിലും ഫീ വരുമാനത്തിലുമാണു വളർച്ചയുണ്ടായത് . പലിശച്ചെലവു ചുരുക്കുന്നതിനായി വൻ നിക്ഷേപങ്ങൾക്കു പകരം ചില്ലറ നിക്ഷേപങ്ങൾ അധികമായി സ്വീകരിച്ചതു നേട്ടത്തിൽ പ്രതിഫലിച്ചു . ചെലവു കൂടിയ വൻ നിക്ഷേപങ്ങളിൽ നാലു ശതമാനത്തിന്റെ കുറവാണുണ്ടായത് . വരും വർഷവും ഈ നയം തുടരുമെന്ന് എംഡി ജീവൻദാസ് നാരായൺ പറഞ്ഞു .
technology,"ഇനി ഫ്രീ വൈ - ഫൈ തേടി നിങ്ങൾ അലയേണ്ട . ഇനി ഫേസ്ബുക്ക് നിങ്ങൾക്കത് പറഞ്ഞു തരും . ഐഓഎസ് , ആൻഡ്രോയ്ഡ് പ്ലാറ്റ്ഫോമുകളിലും ഈ സംവിധാനം ലഭിക്കും . ' ഫൈൻഡ് വൈ - ഫൈ ' എന്നാണ് ഈ സംവിധാനത്തിന് ഫേസ്ബുക്ക് പേരിട്ടിരിക്കുന്നത് . ഞങ്ങൾ ആരംഭിച്ചിരിക്കുന്നു ' ഫൈൻഡ് വൈ - ഫൈ ' സംവിധാനം . നിങ്ങൾക്കിത് ഐഓഎസിലും ആൻഡ്രോയിഡിലും ലഭിക്കും . ഞങ്ങൾ ഈ സംവിധാനം കഴിഞ്ഞ വർഷം ചില രാജ്യങ്ങളിൽ ഇത് ആരംഭിച്ചിരുന്നു . യാത്ര ചെയ്യുമ്പോഴും അല്ലാത്തപ്പോഴും ഒരു പാട് ജനങ്ങൾക്ക് ഇത് കൊണ്ട് ഉപകാരപ്പടും . പക്ഷെ ഇത് കൂടുതൽ ഉപയോഗപ്പെടുക നിങ്ങൾക്ക് ഡാറ്റ സൌകര്യം ഇല്ലാത്തപ്പോഴാണെന്ന് ഫേസ്ബുക്ക് എഞ്ചിനീയറിംഗ് ഡയറക്ടർ അലക്സ് ഹിമ്മെൽ ഫേസ്ബുക്കിൽ കുറിച്ചു . ' ഫൈൻഡ് വൈ - ഫൈ ' ഫേസ്ബുക്കിൽ കാണപ്പെടുക ഹാംബർഗറിന്റെ ഐക്കണിലായിരിക്കും . ഈ സൌകര്യം ലഭ്യമാവണമെങ്കിൽ നിങ്ങൾ എപ്പോഴും ലൊക്കേഷൻ സംവിധാനം ഓൺ ചെയ്തിടേണ്ടി വരും ."
entertainment,"കരിയറിൻറെ തുടക്കത്തിൽ ചെയ്ത വേഷങ്ങളിലൂടെ ശ്രദ്ധിക്കപ്പെട്ടെങ്കിലും പിന്നീട് വിജയങ്ങൾ അകന്നുനിന്ന ഒരു കാലമുണ്ടായിരുന്നു ആസിഫ് അലിക്ക് . നായകനായി എത്തിയ പല ചിത്രങ്ങളും പ്രേക്ഷകരുടെ ശ്രദ്ധയിലേക്ക് എത്താതെ ബോൿസ്ഓഫീസിൽ വീണുപോയ കാലം . ഇപ്പോൾ കരിയർ പത്താം വർഷത്തിലേക്ക് കടക്കാനൊരുങ്ങുമ്പോൾ പക്ഷേ ആസിഫ് പഴയ പരാജയകാലം മറികടന്നിട്ടുണ്ട് . പ്രോജക്ടുകൾ തെരഞ്ഞെടുക്കുന്ന കാര്യത്തിൽ ആദ്യകാലത്തേക്കാൾ ശ്രദ്ധ പുലർത്തുന്നുമുണ്ട് ഇപ്പോൾ . ഏറ്റവുമൊടുവിലെത്തിയ ബിടെക് പ്രേക്ഷകപ്രീതി നേടി ഇപ്പോഴും തീയേറ്ററുകളിൽ തുടരുന്നുണ്ട് . വിജേഷ് വിജയ്യുടെ മന്ദാരമാണ് ആസിഫിൻറെ അടുത്ത റിലീസ് . ഒരു താരം എന്നതിനേക്കാൾ നടനെന്ന നിലയിലുള്ള വളർച്ചയിലാണ് താൻ ഇപ്പോൾ പ്രാധാന്യം കൊടുക്കുന്നതെന്ന് പറയുന്നു ആസിഫ് . "" ഇപ്പോൾ സിനിമകളുടെ തെരഞ്ഞെടുപ്പ് കൂടുതൽ നന്നാക്കാനാവുന്നുണ്ട് . തെരഞ്ഞെടുപ്പിനുള്ള അവസരം ലഭിക്കുമ്പോൾ കഥാപാത്രങ്ങളുടെ വൈവിധ്യത്തിലാണ് ഇപ്പോൾ ശ്രദ്ധിക്കാറ് , "" ആസിഫ് ടൈംസ് ഓഫ് ഇന്ത്യയോട് പറഞ്ഞു . പഴയകാലം കടന്നുവരുന്ന ഒട്ടേറെ ബിഗ് ബജറ്റ് ചിത്രങ്ങൾ അണിയറയിൽ ഒരുങ്ങുമ്പോൾ അത്തരത്തിലുള്ള ഒരു ചിത്രത്തിൻറെയും ഭാഗമല്ല താനെന്ന് പറയുന്നു ചോദ്യത്തിന് മറുപടിയായി ആസിഫ് . എന്നാൽ അത്തരത്തിലൊരു ചിത്രത്തിൽ അഭിനയിക്കാൻ താൽപര്യമുണ്ടെന്നും . "" ഒരു 200 കോടി ചിത്രത്തിൽ അഭിനയിക്കണമെന്ന് ആഗ്രഹമുണ്ട് "" , ആസിഫ് പറഞ്ഞവസാനിപ്പിക്കുന്നു ."
business,ചരക്ക് സേവന നികുതി സംസ്ഥാനത്തെ സാമ്പത്തിക വളർച്ച ത്വരിതപ്പെടുത്തുമെന്ന് ധനമന്ത്രി തോമസ് ഐസക് അഭിപ്രായപ്പെട്ടു . വില കുറയുന്ന സാധനങ്ങളുടെ പട്ടിക രണ്ട് ദിവസത്തിനുള്ളിൽ പുറത്തിറക്കുമെന്നും ധനമന്ത്രി അറിയിച്ചു . ജി . എസ് . ടിയിലൂടെ 20 ശതമാനം അധികവരുമാനം തുടർച്ചയായി ലഭിച്ചാൽ റവന്യൂ കമ്മി കുറയ്ക്കാനാകുമെന്നും ഐസക് പറഞ്ഞു . കൊച്ചിയിൽ ചരക്ക് സേവന നികുതിയുടെ സംസ്ഥാനതല ഉദ്ഘാടനം ധനമന്ത്രി പുതിയ വരുമാന സ്രോതസ്സുകൾ കണ്ടെത്താനാകാതെ വലയുന്ന കേരളത്തിന് അനുഗ്രഹമാവുകയാണ് ചരക്ക് സേവന നികുതി . ജി . എസ് . ടിയിലൂടെ ഉപഭോക്തൃ സംസ്ഥാനമായ കേരളത്തിന് പ്രതിവർഷം 20 ശതമാനം അധിക വരുമാനം ലഭിക്കും . തുടർച്ചയായി നാല് വർഷം ഈ വരുമാനം കേരളത്തിലെത്തിയാൽ റവന്യൂ കമ്മി വലിയ തോതിൽ കുയ്ക്കാമെന്ന പ്രതീക്ഷയിലാണ് ധനമന്ത്രി തോമസ് ഐസക് . ചരക്ക് സേവന നികുതി സാമ്പത്തിക അസമത്വം സൃഷ്ടിക്കുമോ എന്ന ആശങ്കയും ധനമന്ത്രി പങ്കുവച്ചു . വലിയ നികുതിയുണ്ടായിരുന്ന ആഢംബര വസ്തുക്കളുടെ ജി . എസ് . ടി 28 ശതമാനമായി ചുരുക്കിയതും അവശ്യ വസ്തുക്കളിൽ പലതിനും നികുതി ഉയർത്തിയതുമാണ് ആശങ്കയ്ക്ക് അടിസ്ഥാനം . ജി . എസ് . ടി വന്നതോടെ വില കുറയുന്ന സാധനങ്ങളുടെ പട്ടിക രണ്ട് ദിവസത്തിനുള്ളിൽ പുറത്തിറക്കുമെന്നും ധനമന്ത്രി അറിയിച്ചു . ടിയുടെ സംസ്ഥാനതല ഉദ്ഘാടനം നിർവഹിച്ച ശേഷം ജി . എസ് . ടിയുമായി ബന്ധപ്പെട്ടുള്ള വ്യാപാരികളുടെ സംശയങ്ങൾക്കും ഉത്തരം നൽകി . നിയമസഭയിൽ ചർച്ച ചെയ്തു ജി . എസ് . ടി ബിൽ പാസാക്കാതെ ഓർഡിനൻസ് പുറപ്പെടുവിച്ചതിൽ പ്രതിഷേധിച്ച് പ്രതിപക്ഷം ഉദ്ഘാടനം ബഹിഷ്കരിച്ചു .
entertainment,കാറുകളോടും ബൈക്കുകളോടും ആവേശമുള്ള താരമാണ് നാഗ ചൈതന്യ . ബിഎംഡബ്യു ബൈക്കാണ് നാഗ ചൈതന്യ ഏറ്റവും ഒടുവിൽ സ്വന്തമാക്കിയിരിക്കുന്നത് . തന്റെ പുതിയ ബൈക്കിനൊപ്പമുള്ള ഫോട്ടോ നാഗ ചൈതന്യ തന്നെ ഷെയർ ചെയ്യുകയും ചെയ്തു . നാഗ ചൈതന്യയുടെ ഫോട്ടോ സാമൂഹ്യമാധ്യമങ്ങളിൽ വൈറലായിരിക്കുകയാണ് . നാഗ ചൈതന്യയുടേതായി ഒരുങ്ങുന്ന പുതിയ ചിത്രം ശിവ നിർവാണ സംവിധാനം ചെയ്യുന്ന മജിലിയാണ് . നാഗ ചൈതന്യയുടെ ഭാര്യ സാമന്തയാണ് ചിത്രത്തിലെ നായിക . വിശാഖപട്ടണമാണ് പ്രധാന ലൊക്കേഷൻ . ഗോപി സുന്ദറാണ് സംഗീത സംവിധാനം നിർവഹിക്കുന്നത് . വിഷ്ണു ശർമ്മ ഛായാഗ്രഹണം നിർവഹിക്കുന്നു .
sports,ഇന്ത്യൻ നായകൻ വിരാട് കോലിയും ദക്ഷിണാഫ്രിക്കൻ ഇതിഹാസം എബി ഡിവില്ലിയേഴ്സും തമ്മിലുള്ള സൌഹൃദം ആരാധകർക്കറിയാവുന്നതാണ് . ക്രീസിൽ ഒരുമിച്ച് ബാറ്റ് ചെയ്യാൻ ഇരുവർക്കും ഒരുപോലെ ഇഷ്ടവുമാണ് . എന്നാൽ കോലിയാണോ എബിഡിയുടെ പ്രിയപ്പെട്ട ഇന്ത്യൻ ക്രിക്കറ്റർ എന്നു ചോദിച്ചാൽ എന്തായിരിക്കും മറുപടി . വിക്രം സതായെയുടെ വാട്ട് ദ് ഡക്ക് ടോക് ഷോയിലാണ് ഡിവില്ലിയേഴ്സ് തന്റെ പ്രിയപ്പെട്ട ഇന്ത്യൻ താരത്തെക്കുറിച്ച് മനസുതുറന്നത് . മുൻ ദക്ഷിണാഫ്രിക്കൻ താരം ജോണ്ടി റോഡ്സും പരിപാടിയിൽ ഡിവില്ലിയേഴ്സിനൊപ്പമുണ്ടായിരുന്നു . പ്രിയപ്പെട്ട ഇന്ത്യൻ താരമാരാണെന്ന് സതായെ ചോദിച്ചപ്പോൾ വീരേന്ദർ സെവാഗ് എന്നായിരുന്നു എബിഡിയുടെ മറുപടി . സെവാഗിന്റെ ആക്രമണോത്സുക ബാറ്റിംഗാണ് തനിക്കേറെ ഇഷ്ടമെന്നും ഡിവില്ലിയേഴ്സ് പറഞ്ഞു . ഇതേചോദ്യം ജോണ്ടി റോഡ്സിനോട് ചോദിച്ചപ്പോൾ സുരേഷ് റെയ്നയാണ് തന്റെ ഫേവറൈറ്റ് ഇന്ത്യൻ ബാറ്റ്സ്മാനെന്നായിരുന്നു അദ്ദേഹത്തിന്റെ മറുപടി .
sports,ബിസിസിഐ ഉടച്ചുവാർക്കണമെന്ന് ലോ കമ്മീഷൻ റിപ്പോർട്ട് . ദേശീയ സ്പോട്സ് ഫെഡറേഷനായി പ്രഖ്യാപിച്ച് ബിസിസിഐയെ വിവരാവകാശ നിയമത്തിൻറെ പരിധിയിൽപ്പെടുത്തണമെന്നാണ് നിർദ്ദേശം . റിപ്പോർട്ട് കേന്ദ്രസർക്കാരിന് കൈമാറി . ഭരണഘടനയുടെ 12ആം അനുഛേദത്തിൽ ഉൾപ്പെുത്തി കേന്ദ്രസർക്കാരിന് കീഴിലുള്ള സ്പോട്സ് ഫെഡറേഷനായി ബിസിസിഐയെ പ്രഖ്യാപിക്കണം . സർക്കാർ നേരിട്ട് നിയമസഹായം നൽകുന്നില്ലെങ്കിലും നികുതി ഇളവുകൾ ബിസിസിഐക്ക് നൽകുന്നുണ്ടെന്ന വിലയിരുത്തലിൻറെ അടിസ്ഥാനത്തിലാണ് തീരുമാനം . ബിസിസിഐ പൊതുമേഖലാ സ്ഥാപനമാകുന്നതോടെ വിവരാവകാശ നിയമത്തിൻറെ പരിധിയിൽ വരും . അത്ലറ്റിക്സ് ഫെഡറേഷൻ പോലെ കേന്ദ്രസർക്കാരിന് കീഴിൽ ബിസിസിഐ വരുന്പോൾ പൊതുതാത്പര്യ ഹർജികൾ ബിസിസിഐക്കെതിരെ നൽകാം . ടീം സെലക്ഷനേയും കളിക്കാരുമായുള്ള കരാറിനേയും വരെ ചോദ്യം ചെയ്യാം . താരങ്ങളുടേയും ഉദ്യോഗസ്ഥരുടേയും പരിശീലകരുടേയും മനുഷ്യാവകാശങ്ങൾ സംരക്ഷിക്കാൻ ബിസിസിഐ ബാധ്യസ്ഥരാകും . കേന്ദ്ര ഉത്തേജകവിരുദ്ധ ഏജൻസിയായ നാഡയ്ക്ക് ക്രിക്കറ്റ് താരങ്ങളേയും പരിശോധിക്കാം . 124 പേജുള്ള റിപ്പോർട്ടാണ് കേന്ദ്രസർക്കാരിന് ലോ കമ്മീഷൻ നൽകിയത് . ബിസിസിഐയെ വിവരാവകാശ നിയമത്തിൻറെ പരിധിയിൽ ഉൾപ്പെടുത്തണമെന്ന് മുദ്ഗൽ ലോധ സമിതികൾ ശുപാർശ ചെയ്തിരുന്നു . ശുപാർശ പരിശോധിക്കാൻ സുപ്രീംകോടതിയാണ് നിയയ കമ്മീഷനെ ചുമതലപ്പെടുത്തിയത് . വിഷയത്തിൽ ബിസിസിഐയുടെ അഭിപ്രായം ലോകമ്മീഷൻ തേടിയിരുന്നെങ്കിലും മറുപടി കിട്ടിയിരുന്നില്ല
technology,ചുംബനം വന്ധ്യതയ്ക്കു കാരണമാകും എന്ന് പഠനം . ഉമിനീരിലൂടെ പകരുന്ന ഹ്യൂമൻ ഹെർപിസ് വൈറസാണ് വന്ധ്യതയിലേക്ക് നയിക്കുക എന്നാണ് പഠനം പറയുന്നത് . ഇറ്റലിയിലെ യൂണിവേഴ്സിറ്റി ഓഫ് ഫേരാരയിൽ നടന്ന പഠനത്തിലാണ് ഇക്കാര്യം പുറത്തു വന്നത് . പഠനത്തിൽ സഹകരിച്ച ഗർഭധാരണം നടക്കാത്ത 43 ശതമാനം സ്ത്രീകളുടെ യൂട്രെസിലും ഈ വൈറസിൻറെ സാന്നിധ്യം കണ്ടെത്തനായി . ഇതാണു ഗർഭധാരണം നടക്കുന്നതിനു തടസമാകുന്നതെന്നും പഠനം പറയുന്നു . എന്നാൽ ഗർഭധാരണം നടന്ന സ്ത്രീകളിൽ ഈ വൈറസിൻറെ സാന്നിധ്യം കണ്ടെത്താൻ കഴിഞ്ഞില്ലെന്ന് പഠനം പറയുന്നു . ചുംബിക്കുമ്പോൾ പകരുന്ന ഉമിനീരിലൂടെയാണ് ഈ വൈറസ് പകരുന്നതെന്നു പഠനം പറയുന്നു . ജേർണൽ പിഎൽഒഎസിൽ ആണ് ഈ പഠനം പുറത്തുവിട്ടത് ഈ ഗവേഷണത്തിൽ 15 വയസിനും 44 വയസിനും ഇടയിലുള്ളവരെയാണ് പഠനത്തിന് വിധേയരാക്കിയത് .
entertainment,"നടിയെ ആക്രമിച്ച കേസിൽ നടൻ ദിലീപിന്റെ ജാമ്യാപേക്ഷയിൽ വാദം പൂർത്തിയായി . ഹർജി വിധി പറയാനായി മാറ്റിവെച്ചിരിക്കുകയാണിപ്പോൾ . സംഭവത്തിൽ ദിലീപ് മുഖ്യ ആസൂത്രകനാണെന്ന് പ്രോസിക്യൂഷൻ വാദിച്ചു . നടിയെ ആക്രമിക്കാനുള്ള ക്വട്ടേഷൻ അഡ്വാൻസായി 10,000 രൂപ ദിലീപ് , മുഖ്യപ്രതിയായ സുനിൽ കുമാറിന് നൽകി . സുനിൽ കുമാറിന്റെ അമ്മയുടെ ബാങ്ക് അക്കൌണ്ടിലേക്ക് കണക്കിൽ പെടാത്ത ഒരു ലക്ഷം രൂപ എത്തിയിട്ടുണ്ടെന്നും ജാമ്യഹർജിയെ എതിർത്ത് പ്രോസിക്യൂഷൻ ഡയറക്ടർ ജനറൽ കോടതിൽ വാദിച്ചു . രണ്ട് മണിക്കൂറോളമാണ് ദിലീപിന്റെ ജാമ്യ ഹർജിയിൽ ഹൈക്കോടതിയിൽ വാദം നടന്നത് . ദിലീപിന്റെ അഭിഭാഷകൻ അഡ്വ . കെ . രാം കുമാറിന്റെ വാദമാണ് ആദ്യം നടന്നത് . രണ്ട് പേർ കൂടിക്കാഴ്ച നടത്തുന്നത് ഗൂഢാലോചനയായി കണക്കാക്കാൻ കഴിയില്ലെന്ന് അഡ്വ കെ . രാംകുമാർ വാദിച്ചു . സിനിമാ ലൊക്കേഷനുകളിൽ സുനിൽ കുമാർ എത്തിയെന്നാണ് പൊലീസ് പറയുന്നത് . അവിടെ വെച്ച് ദിലീപും സുനിൽ കുമാറും തമ്മിൽ കണ്ടിട്ടുണ്ടെങ്കിൽ അത് സ്വാഭാവികമാണെന്ന വാദത്തോട് , അത് അങ്ങനെ അല്ലല്ലോ പ്രോസിക്യൂഷൻ രേഖകളിൽ കാണുന്നതെന്ന സംശയം കോടതി ഉന്നയിച്ചു . സുനിൽ കുമാർ ദിലീപന്റെ ഡ്രൈവർ ആയിരുന്നില്ലെന്നും എന്നിട്ടും അവർ തമ്മിൽ നാല് സ്ഥലങ്ങളിൽ വെച്ച് കൂടിക്കണ്ടുവെന്നും കോടതി ഓർമ്മിപ്പിച്ചു . ജോർജ്ജേട്ടൻസ് പൂരം എന്ന സിനിമയുടെ ലൊക്കേഷനിൽ വെച്ച് കാരവന് സമീപം നിന്ന് ഇരുവരും ഗൂഢാലോചന നടത്തിയെന്ന് പ്രോസിക്യൂഷൻ വാദത്തെ പ്രതിഭാഗം ഖണ്ഡിച്ചു . എന്താണ് ഇവർ സംസാരിച്ചതെന്ന് കേട്ടു നിന്നവരോ സാക്ഷികളോ ഇല്ലെന്ന് പ്രതിഭാഗം വാദിച്ചു . എന്നാൽ ക്വട്ടേഷന്റെ ബുദ്ധി കേന്ദ്രം ദിലീപാണെന്നതിന് സകല തെളിവുകളുമുണ്ടെന്ന് പ്രോസിക്യൂഷൻ വാദിച്ചു . 2011ൽ ഒരു നടിയെ തട്ടിക്കൊണ്ടു പോകാൻ ശ്രമിച്ച സംഭവത്തെ കുറിച്ച് ദിലീപിന് അറിവുണ്ടായിരുന്നുവെന്നും പ്രോസിക്യൂഷൻ അറിയിച്ചു . ദിലീപും സുനിയും നാല് തവണ കൂടിക്കാഴ്ച നടത്തിയതിനും സാക്ഷികളുണ്ട് . ഇവർ എന്താണ് സംസാരിച്ചത് എന്നു പോലും തെളിയിക്കാൻ കഴിയുന്ന തെളിവുകളുണ്ടെന്നും ഡി . ജി . പി കോടതിയെ അറിയിച്ചു . ടവർ ലൊക്കേഷൻ അടക്കമുള്ള ശാസ്ത്രീയ തെളിവുകളുണ്ടെന്നും അദ്ദേഹം പറഞ്ഞു . ചരിത്രത്തിലെ ആദ്യത്തെ ബലാത്സംഗ ക്വട്ടേഷനാണിതെന്നും ഡി . ജി . പി കോടതിയെ അറിയിച്ചു . ദിലീപ് ഉപയോഗിക്കുന്ന കാരവന്റെ ഉള്ളിൽ വെച്ച് പലതവണ ഇവർ സംസാരിക്കുകയും ഗൂഢാലോചന നടത്തുകയും ചെയ്തിട്ടുണ്ട് . പരിചയമില്ലെങ്കിൽ പിന്നെ എങ്ങനെയാണ് കാരവന്റെ ഉള്ളിൽ കടന്ന് സംസാരിക്കുകയെന്നും പ്രോസിക്യൂഷൻ ചോദിച്ചു . 2012ൽ ദിലീപിന്റെ മുൻഭാര്യയും ആക്രമിക്കപ്പെട്ട നടിയും കണ്ടിരുന്നു . അന്ന് അവർ കൈമാറിയ ചില വിവരങ്ങളാണ് പിന്നീട് ആക്രമണത്തിന് ആധാരം . ദിലീപിന്റെ മാനേജരായിരുന്ന അപ്പുണ്ണിയെക്കൂടി ഈ കേസിൽ പ്രതിചേർക്കാനുണ്ടെന്നും കൂടുതൽ തെളിവുകൾ ശേഖരിക്കണമെന്നും വാദിച്ച പ്രോസിക്യൂഷൻ , ഈ സാഹചര്യത്തിൽ ഒരു കാരണവശാലും ജാമ്യം നൽകരുതെന്നും വാദിച്ചു . കേസ് ഡയറിയും മറ്റ് രേഖകളും മുദ്രവെച്ച കവറിൽ പൊലീസ് , കോടതിയിൽ ഹാജരാക്കി ."
business,"ഓഹരി വിപണിയിൽ റെക്കോർഡ് നേട്ടം . സെൻസെക്സ് ചരിത്രത്തിലാദ്യമായി 32,000 കടന്നു . ദേശീയ ഓഹരി സൂചികയായ നിഫ്റ്റിയും പുതിയ ഉയരത്തിലാണ് . രാജ്യത്തെ പണപ്പെരുപ്പ നിരക്ക് 18 വർഷത്തെ താഴ്ന്ന നിലയിൽ എത്തിയതാണ് വിപണിയ്ക്ക കരുത്തായത് . ജൂണിൽ 1.54 ശതമാനം മാത്രമാണ് പണപ്പെരുപ്പം . ഇത് നിമിക്കം റിസർവ് ബാങ്ക് വായ്പ പലിശ നിരക്കുകൾ കുറച്ചേക്കുമെന്നാണ് വിപണിയുടെ പ്രതീക്ഷ . പതിനൊന്ന് ദിവസത്തിനിടെ ആയിരം പോയൻറാണ് സെൻസെക്സിൽ കൂടിയത് . രാജ്യാന്തര വിപണികളും നേട്ടത്തിലാണ് . പലിശ നിരക്ക് പൊടുന്നനെ ഉയർത്തില്ലെന്ന് അമേരിക്കൻ ഫെഡറൽ റിസവർവ് ചെയർപേഴ്സൻ ജാനറ്റ് യെല്ലൻ സൂചിപ്പിച്ചതാണ് ആഗോള വിപണികളിലെ നേട്ടത്തിന് അടിസ്ഥാനം . ഐടിസി , ഐസിഐസിഐ ബാങ്ക് , ആക്സിസ് ബാങ്ക് എന്നിവയാണ് നേട്ടപ്പട്ടികയിൽ മുന്നിൽ . അതേസമയം ഒഎൻജിസി , ടാറ്റ മോട്ടോഴ്സ് , എം ആൻഡ് എം എന്നിവ നഷ്ടത്തിലാണ് . ഡോളറുമായുള്ള വിനിമയത്തിൽ 11 പൈസയുടെ നേട്ടത്തോടെ 64 രൂപ 43 പൈസയിലാണ് രൂപ ."
entertainment,മലയാളത്തിന്റെ യുവനടിയെ ക്രൂരമായി ആക്രമിച്ച സംഭവത്തിന് ഒരു വർഷമാകുകയാണ് . ക്രൂരപീഡനത്തിന് ഇരയായ സഹപ്രവർത്തകയ്ക്ക് നീതി വേണമെന്നും നീതി വൈകുന്നത് നീതി നിഷേധത്തിന് തുല്യമാണെന്നും സിനിമയിലെ വനിതാസംഘടനയായ വുമൻ കളക്ടീവ് പ്രതികരിച്ചു .  മലയാള സിനിമയെ ഉലച്ചുകളഞ്ഞ ഫെബ്രുവരി 17ലെ സംഭവം നടുക്കത്തോടെയും ഭീതിയോടെയുമാണ് ഓർക്കുന്നത് . അക്രമണത്തിനെതിരെ ഒറ്റയ്ക്ക് പടപൊരുതിയ തങ്ങളുടെ സഹപ്രവർത്തകയുടെ ധീരതയെ ആദരവോടെ കാണുന്നു . ഭയമില്ലാതെയും തുല്യതയോടെയും സിനിമയിൽ പ്രവർത്തിക്കാൻ എല്ലാവർക്കും ലഭിക്കാൻ വേണ്ടിയുള്ള പോരാട്ടം നമ്മുടെ കടമയാണ് . ഞങ്ങളുടെ സഹപ്രവർത്തകയ്ക്ക് നീതി ലഭ്യമാക്കണമെന്ന് ഞങ്ങൾ വീണ്ടും ആവശ്യപ്പെടുന്നു . എല്ലാവരെയും ഓർമ്മിക്കുന്നു . നീതി വൈകുന്നത് നീതി നിഷേധത്തിന് തുല്യമാണ് - വുമൻ കളക്ടീവ് . കേസിൽ നടൻ ദിലീപ് അടക്കം 12 പേർ പ്രതികളാണ് .
entertainment,സിനിമാ മന്ത്രി തിരുവഞ്ചൂർ രാധാകൃഷ്ണന് തെരഞ്ഞെടുപ്പ് വിജയാശംസയുമായി മോഹൻലാലും പ്രിയദർശനും . തിരുവഞ്ചൂർ രാധാകൃഷ്ണന്റെ വീട്ടിലെത്തിയായിരുന്നു സന്ദർശനം . രാവേറെ വൈകിയിരുന്നു . താരത്തിന്റെ വരവറിഞ്ഞ് തിങ്ങിക്കൂടിയ ആരാധകർ . വീട്ടുമുറ്റം നിറഞ്ഞും മതിലിൽ കയറി നിരന്നിരുന്നും നേരം പോയത് അറിഞ്ഞതേ ഇല്ല . ആദ്യമെത്തിയത് പ്രം പ്രകാശ് . ഒടുവിൽ കാത്തിരിപ്പ് അവസാനിപ്പിച്ച് മോഹൻലാലിന്റെ കാറെത്തി . കൂടെ പ്രിയദർശനും . തിരുവഞ്ചൂരിൻറെ സ്വീകരണമേറ്റുവാങ്ങി വീടിനകത്തേക്ക് . കുഞ്ഞുസൽകാരവും കുശലം പറച്ചിലും . പിന്നെ ക്യാമറക്ക് മുന്നിലൊരൽപ്പം തെരഞ്ഞെടുപ്പ് വർത്തമാനം . പത്തനാപുരത്തെ തെരഞ്ഞെടുപ്പ് പൊതുയോഗത്തിൽ പങ്കെടുത്ത ശേഷമാണ് മോഹൻലാൽ കോട്ടയത്തെത്തിയത് . വാഗമണിലെ ഷൂട്ടിംഗ് ലൊക്കേഷനിലേക്കുള്ള യാത്രയിലാണെന്ന് ആരോധകരോട് ലാൽ പറഞ്ഞു .
business,ആധാറും പാൻ നമ്പറും തമ്മിൽ ബന്ധിപ്പിക്കാനുള്ള അവസാന തീയ്യതി കേന്ദ്ര സർക്കാർ പ്രഖ്യാപിച്ചു . ട്വിറ്റർ വഴി ഇന്ന് നൽകിയ അറിയിപ്പ് പ്രകാരം നിലവിൽ പാൻ കാർഡുകളുള്ള എല്ലാവരും ഓഗസ്റ്റ് 31ന് മുമ്പ് അത് ആധാറുമായി ബന്ധിപ്പിക്കണം . ഇങ്ങനെ ചെയ്യാത്ത പാൻ കാർഡുകൾ ആദായ നികുതി റിട്ടേൺ സമർപ്പിക്കാൻ അടക്കം മറ്റൊരു കാര്യത്തിനും ഉപയോഗിക്കാൻ കഴിയില്ലെന്നാണ് നേരത്തെ കേന്ദ്ര ധനകാര്യ മന്ത്രാലയം അറിയിച്ചിരുന്നത് . ഈ വർഷം മുതൽ ആദായ നികുതി റിട്ടേൺ സമർപ്പിക്കാൻ ആധാർ നിർബന്ധമാണ് . റിട്ടേൺ സമർപ്പിക്കാനുള്ള സമയ പരിധി ഇന്ന് അവസാനിക്കാനിരിക്കെ അപ്രതീക്ഷിതമായി അഞ്ച് ദിവസം കൂടി നീട്ടി നൽകുകയും ചെയ്തു . ഇക്കാലയളവിൽ റിട്ടേൺ സമർപ്പിക്കാനും ആധാർ നമ്പറോ അല്ലെങ്കിൽ ആധാറിനായി വിവരങ്ങൾ നൽകിയതിന്റെ എൻറോൾമെന്റ് നമ്പറോ ആവശ്യമാണ് . കേന്ദ്ര റവന്യൂ വകുപ്പിലെയും പ്രത്യക്ഷ നികുതി ബോർഡിലെയും ഉന്നത ഉദ്ദ്യോഗസ്ഥർ യോഗം ചേർന്ന ശേഷമാണ് അവസാന തീയ്യതി പ്രഖ്യാപിച്ചത് . ആദായ നികുതി നിയമം 133AA പ്രകാരമാണ് പാൻ കാർഡിനൊപ്പം ആധാറും നിർബന്ധമാക്കിയിരിക്കുന്നത് . നികുതി വെട്ടിപ്പും വരുമാനം കുറച്ച് കാണിക്കുന്നതും തടയാനാണിതെന്നാണ് സർക്കാർ നൽകുന്ന വിശദീകരണം .
sports,കളിക്കുന്ന കാലത്തും കളിയിൽ നിന്ന് വിരമിച്ചശേഷവും മുഹമ്മദ് അസ്ഹറുദ്ദീന്ന എന്ന ഇന്ത്യൻ ക്രിക്കറ്റ് ടീമിന്റെ മുൻ നായകൻ വാർത്തകളിലെ താരമാണ് . കൈക്കുഴയുടെ സ്വതസിദ്ധമായ ഒഴുക്കുകൊണ്ടും ഫീൽഡിംഗിലെ മികവുകൊണ്ടും ആരാധകരുടെ ഇഷ്ടം നേടിയ അസ്ഹർ വ്യക്തിജീവതത്തിലും കരിയറിന്റെ അവസാനഘട്ടത്തിലും വിവാദ നായകനുമായി . അസ്ഹറിനെ ഗ്രൌണ്ടിൽ കാണുന്നകാലംതൊട്ടേ ആരാധകർ ശ്രദ്ധിക്കുന്ന ഒരു പ്രത്യേകതയുണ്ട് . ഉയർത്തിവെച്ചിരിക്കുന്ന ആ കോളർ . അങ്ങനെയല്ലാതെ അസ്ഹറിനെ ഫീൽഡീൽ കാണുന്നത് ചുരുക്കം . അസ്ഹറിന്റെ അഹങ്കാരമോ തൻപോരിമയോ ഒക്കെയായി ഇതിനെ പലരും ചിത്രീകരിച്ചിട്ടുമുണ്ട് . എന്നാൽ എന്താണ് ഇതിന് പിന്നിലെ രഹസ്യം . ഒരുപാട് ആരാധകർ ചിന്തിച്ചുകാണും . ഒരു റേഡിയോ ചാനലിന് നൽകി അഭിമുഖത്തിൽ അസ്ഹർ തന്നെ അക്കാര്യം വെളിപ്പെടുത്തി . അസ്ഹറിന്റെ വാക്കുകൾ - പോയന്റിൽ ഫീൽഡ് ചെയ്യുമ്പോൾ കഴുത്തിൽ നേരിട്ട് വെയിലടിച്ച് കഴുത്തിനും കഴുത്തിലെ ചർമത്തിനും എനിക്ക് ഒരുപാട് പ്രശ്നങ്ങളുണ്ടായി . അതിനുശേഷം കഴുത്തിൽ നേരിട്ട് വെയിലടിക്കാതിരിക്കാനായി കഴുത്തിലെ കോളർ ഉയർത്തിവെയ്ക്കാൻ തുടങ്ങി . പിന്നീടതൊരു ശീലമാവുകയും ചെയ്തു . കളിക്കുമ്പോൾ എപ്പോഴും വെള്ള ഹെൽമറ്റ് മാത്രം ഉപയോഗിച്ചതിനെക്കുറിച്ചും അസ്ഹർ പറഞ്ഞു . എനിക്ക് വെള്ള നിറം വളരെ ഇഷ്ടമാണ് . അക്കാലത്തെ നീല ഹെൽമറ്റ് ധരിക്കണമെന്ന് നിർബന്ധമില്ലായിരുന്നു . അതുകൊണ്ടാണ് വെള്ള ഹെൽമെറ്റ് ഉപയോഗിക്കാൻ തുടങ്ങിയത് . അസ്ഹറിന്റെ ജീവതം പ്രമേയമാക്കിയ ചിത്രം ' അസ്ഹർ ' കഴിഞ്ഞദിവസമാണ് പുറത്തിറങ്ങയിത് .
entertainment,ബോളിവുഡിൻറെ താരസുന്ദരിയാണ് അനുഷ്ക . ആരാധകരുടെ പ്രിയ താരം ഇന്ത്യൻ ക്രിക്കറ്റ് നായകൻ വിരാട് കോലിയുടെ ജീവിത പങ്കാളിയായതോടെ ആരാധകരുടെ സന്തോഷം ഇരട്ടിയായിരുന്നു . അനുഷ്കയുടെ വിശേഷങ്ങൾ വലിയ തോതിൽ ആഘോഷിക്കപ്പെടാറുണ്ട് . വിശേഷങ്ങൾ മാത്രമല്ല അബദ്ധങ്ങൾ ചൂണ്ടികാണിക്കുന്നതിലും മുന്നിലാണ് സോഷ്യൽ മീഡിയ . കഴിഞ്ഞ ദിവസം അനുഷ്ക പങ്കുവച്ച ഫോട്ടോയ്ക്ക് പറ്റിയ അബദ്ധം ഏറ്റെടുത്തിരിക്കുകയാണ് സോഷ്യൽ മീഡിയ . ഗൂഗിൾ പിക്സൽ ഫോണിലെടുത്തതെന്ന പേരിൽ താരസുന്ദരി പങ്കുവച്ച ചിത്രമാണ് അബദ്ധം ഇരന്നുവാങ്ങിയത് . ഗൂഗിൾ ഫോണിലെടുത്തതെന്ന എന്ന പേരിൽ അനുഷ്ക ചിത്രം പങ്കുവച്ചപ്പോൾ ഐഫോൺ ആപ്പിൽ നിന്നാണെന്ന ഡിജിറ്റൽ സിഗ്നേച്ചറാണ് ട്വിറ്റർ നൽകിയത് . ഗൂഗിൾ പിക്സൽ ഫോണിലെടുത്ത ചിത്രമാണെങ്കി ൽഡിജിറ്റൽ സിഗ്നേച്ചറിൽ എങ്ങനെ ഐഫോണെന്ന് കാണിക്കുമെന്ന ചോദ്യവുമായി നിരവധി പേർ രംഗത്തെത്തിയിട്ടുണ്ട് . ട്രോളുകളുടെ പ്രവാഹമായതോടെ ചിത്രം ഡിലീറ്റ് ചെയ്ത് വീണ്ടും പോസ്റ്റ് ചെയ്യുകയായിരുന്നു അനുഷ്ക . പിക്സൽ ഫോണിലെടുത്ത ചിത്രം ഐഫോണിലേക്ക് അയച്ച ശേഷം അതിൽ നിന്ന് പോസ്റ്റ് ചെയ്തതാകാമെന്ന് ചിലർ പറയുന്നുണ്ടെങ്കിലും ഡിലീറ്റ് ചെയ്ത് വീണ്ടും പോസ്റ്റ് ചെയ്തത് എന്താനാണെന്ന ചോദ്യത്തിന് ഉത്തരമില്ല .
entertainment,"മമ്മൂട്ടി നായകനാകുന്ന ‘പേരൻപ്’ എന്ന തമിഴ്ചിത്രത്തിന്റെ ടീസർ പുറത്തിറങ്ങി . തമിഴ് സംവിധായകൻ റാം ഒരുക്കുന്ന ചിത്രത്തിൽ അമുധൻ എന്ന കഥാപാത്രമായാണ് മമ്മൂട്ടിയെത്തുന്നത് . റോട്ടർ ഡാം ഫിലിം ഫെസ്റ്റിവലിന്റെ ഓഡിയൻസ് അവാർഡ് ലിസ്റ്റിൽ 17 ാം സ്ഥാനത്ത് റാം സംവിധാനം ചെയ്ത ഈ ചിത്രം എത്തിയിരുന്നു് . റെസറക്ഷൻ എന്ന ടൈറ്റിലിൽ മേളയിലെത്തിയ ചിത്രം 4,324 വോട്ടുകൾ നേടിയാണ് 17 ാം സ്ഥാനത്തെത്തിയത് . റിപ്പോർട്ടുകൾ പ്രകാരം വളരെ വൈകാരികത നിറഞ്ഞ ഒരു കുടുംബ ചിത്രമാണ് പേരൻപ് . ടാക്സി ഡ്രൈവറും സ്നേഹസമ്പന്നനായ ഒരു പിതാവുമായിട്ടാണ് മമ്മൂട്ടി ചിത്രത്തിൽ വേഷമിടുന്നത് . അമുധൻ എന്നാണ് നടന്റെ കഥാപാത്രത്തിന്റെ പേര് . ദേശീയ അവാർഡ് ജേതാവ് റാമിന്റെ നാലാമത്തെ ചിത്രമായ പേരൻപ് രണ്ടുവർഷങ്ങൾക്ക് മുമ്പേ ചിത്രീകരണം ആരംഭിച്ചതാണ് . സമുദ്രക്കനി , ട്രാൻസ്ജെൻഡറായ അഞ്ജലി അമീർ എന്നിവരും പ്രധാന വേഷത്തിലുണ്ട് . ഒപ്പം മലയാളത്തിൽനിന്ന് സിദ്ദീഖും സുരാജ് വെഞ്ഞാറമൂടും ഉണ്ട് . യുവാൻ ശങ്കർ രാജയാണ് സംഗീതമൊരുക്കിയത് . തേനി ഈശ്വർ ക്യാമറയും ശ്രീകർ പ്രസാദ് എഡിറ്റിങ്ങും നിർവഹിച്ചു ."
entertainment,"മിസ്റ്റർ ഇന്ത്യ പട്ടം കിട്ടിയ ആദ്യ മലയാളിയായ വിഷ്ണു രാജ് വെള്ളിത്തിരയിലേക്ക് . വിനോദ് ഗുരുവായൂർ സംവിധാനം ചെയ്യുന്ന സകലകലാശാല എന്ന ചിത്രത്തിലാണ് വിഷ്ണു രാജ് അവതരിപ്പിക്കുക . ചിത്രത്തിൽ പ്രാധാന്യമുള്ള കഥാപാത്രത്തേയാണ് അവതരിപ്പിക്കുക . ഹിന്ദിയിൽ നിന്നും അനവധി അവസരങ്ങൾ വന്നു എങ്കിലും സകലകലാശാലയിലെ കഥാപാത്രം ഇഷ്ടപ്പെട്ടതിനാൽ ആദ്യ ചിത്രം മലയാളത്തിൽ ചെയ്യാമെന്ന് തീരുമാനിക്കുക ആയിരുന്നുവെന്ന് വിഷ്ണു രാജ് പറയുന്നു , മിസ്റ്റർ വേൾഡ് സൌന്ദര്യ മത്സരത്തിൽ ഇന്ത്യയെ പ്രതിനിധീകരിക്കുന്ന ആദ്യ മലയാളിയും വിഷ്ണു രാജ് ആണ് . മുഴുനീള ക്യാമ്പസ് ചിത്രമായിട്ടാണ് സകലകലാശാല ഒരുക്കുന്നത് . ഷാജി മൂത്തേടൻ ആണ് ചിത്രം നിർമ്മിക്കുന്നത് . ചിത്രത്തിന്റെ തിരക്കഥ ഒരുക്കിയിരിക്കുന്നത് ' ബഡായി ബംഗ്ലാവ് ' , സിനിമാല , എന്നീ ഹിറ്റ് പ്രോഗ്രാമുകളുടെ രചയിതാക്കളായ ജയരാജ് സെഞ്ചുറിയും മുരളി ഗിന്നസുമാണ് . ചിത്രത്തിന്റെ കഥയും സംവിധായകനായ വിനോദ് ഗുരുവായൂരിന്റേതാണ് . ചിത്രത്തിന്റെ ആദ്യ ഷെഡ്യൂൾ ചിത്രീകരണം ചെങ്ങന്നൂർ സെന്റ് തോമസ് എഞ്ചിനീയറിംഗ് കോളെജിൽ പൂർത്തീകരിച്ചു , അടുത്തഘട്ട ചിത്രീകരണം ജൂണിൽ പുനരാരംഭിക്കും ."
sports,കഴിഞ്ഞദിവസം 29 - ാം പിറന്നാൾ ആഘോഷിച്ച മുംബൈ ഇന്ത്യൻസ് നായകൻ രോഹിത് ശർമയക്ക് സന്തോഷം പകരുന്ന ആശംസയും ഒപ്പം വലിയൊരുവെല്ലുവിളിയും ഒരുമിച്ച് ലഭിച്ചു . രണ്ടും അയച്ചതാകട്ടെ ഇന്ത്യയുടെ എക്കാലത്തെയും വലിയ വെടിക്കെട്ടു ബാറ്റ്സ്മാൻ വീരേന്ദർ സെവാഗും . ഏകദിനത്തിലെ ഏറ്റവും ഉയർന്ന വ്യക്തിഗത സ്കോറായ 219 റൺസെന്ന തന്റെ പേരിലുള്ള ലോക റെക്കോർഡ് തിരുത്തി 264 ആക്കി ഉയർത്തിയ രോഹിത്തിനെ ഓർത്ത് അഭിമാനം തോന്നുന്നു എന്നായിരുന്നു വീരുവിന്റെ ട്വീറ്റിലെ ആദ്യവരി . രണ്ടാമത്തെ വരിയിലാണ് രോഹിത്തിനെ സംബന്ധിച്ച വലിയ വെലലുവിളിയും വീരു കുറിച്ചിട്ടത് . ടെസ്റ്റിലെ ഇന്ത്യക്കാരന്റെ ഉയർന്ന സ്കോറായ തന്റെ പേരിലുളള 319 റൺസിനെ സൂചിപ്പിച്ച് ' അടുത്ത നമ്പർ 319 ' എന്നായിരുന്നു വീരുവിന്റെ ട്വീറ്റ് . ഏകദിനത്തിൽ വലിയ സ്കോറുകൾ നേടിയിട്ടുള്ള രോഹിത് ടെസ്റ്റ് ക്രിക്കറ്റിൽ തുടർച്ചയായി രണ്ട് സെഞ്ചുറികളടിച്ച് അരങ്ങേറിയെങ്കിലും പിന്നീട് തുടർച്ചയായ പരാജയങ്ങളെത്തുടർന്ന് ടീമിൽ നിന്ന് പുറത്തായി . ഏകദിനത്തിൽ ഡബിൾ നേടിയിട്ടുള്ള രോഹിത്തിന് ടെസ്റ്റിൽ സ്വന്തം പേരിൽ ഡബിൾ സെഞ്ചുറി ഇല്ല . ഏകദിനത്തിലെ വലിയസ്കോറുകളുടെ തമ്പുരാൻ ടെസ്റ്റിൽ വലിയ ഇന്നിംഗ്സ് കളിക്കുന്നതിൽ പരാജയമാകുന്നതിനെക്കുറിച്ച് വലിയ ചർച്ചകൾ നടക്കുകയും ചെയ്തിരുന്നു . ഈ സാഹചര്യത്തിലാണ് വീരുവിന്റെ വെല്ലുവിളി രോഹിത്തിന് മുന്നിൽ മഹാമേരുവാവുന്നത് . എന്തായാലും വീരുവിന്റ വെല്ലുവിളി രോഹിത് ഏറ്റെടുക്കുമോ എന്ന് കാത്തിരുന്ന് കാണാം .
technology,"സെപ്തംബർ 19ന് മോട്ടറോള ഇ3 ഇന്ത്യൻ വിപണിയിൽ എത്തുന്നു . ജൂലൈ ആദ്യമാണ് ഈ ഫോൺ ആഗോള വിപണിയിൽ പുറത്തിറക്കിയിരിക്കുന്നത് . 7 , 000 രൂപയായിരിക്കും ഇന്ത്യയിലെ ഇ3യുടെ വില എന്നാണ് മോട്ടോ ഇ നിർമ്മാതാക്കളിൽ നിന്നും ലഭിക്കുന്ന സൂചന . 5 ഇഞ്ച് ഡിസ്പ്ലേയുള്ള ഫോൺ ആണ് ഇ3.720 പിക്സലാണ് ഫോണിൻറെ റെസല്യൂഷൻ . മീഡിയ ടെക് ക്വാഡ് കോർ പ്രോസ്സസറാണ് ഇതിൽ ഉപയോഗിച്ചത് . ഇതിൻറെ റണ്ണിങ്ങ് സ്പീഡ് 1.2 ജിഗാഹെർട്സാണ് . 1ജിബി , 2ജിബി എന്നിങ്ങനെ രണ്ട് പതിപ്പായാണ് മോട്ട ഇ3 ഇറങ്ങുന്നത് . 1ജിബിക്ക് ഇൻറേണൽ സ്റ്റോറേജ് 8 ജിബിയാണ് , 2ജിബിക്ക് 16 ജിബിയാണ് ഇൻറേണൽ സ്റ്റോറേജ് . രണ്ട് മോഡലുകളിലും 32 ജിബി എസ്ഡി കാർഡ് സപ്പോർട്ടുണ്ട് . 8 എംപി പിൻക്യാമറയും 5 എംപി സെൽഫി ക്യാമറയുമാണ് ഫോണിനുള്ളത് . മാഷ്മെലോയാണ് ആൻഡ്രോയ്ഡ് ഓപ്പറേറ്റിംഗ് സിസ്റ്റം . 1ജിബി പതിപ്പിൻറെ ബാറ്ററി ശേഷി 2800 എംഎഎച്ചാണ് . എന്നാൽ 2ജിബി പതിപ്പിൻറെ ബാറ്ററി ശേഷി 3500 എംഎഎച്ചാണ് ."
technology,ചാർജ്ജ് ചെയ്യാൻ വച്ച ഷവോമിയുടെ റെഡ്മീ 4എ ഫോൺ പൊട്ടിത്തെറിച്ചു . കർണ്ണാടകയിലെ ഗദഗ് ജില്ലയിലാണ് ഈ ഞെട്ടിക്കുന്ന സംഭവം അരങ്ങേറിയത് എന്നാണ് പ്രദേശിക മാധ്യമമായ പബ്ലിക് ടിവി റിപ്പോർട്ട് ചെയ്യുന്നു . വിരീഷ് ഹിരമേത് എന്ന യുവാവിന്റെ റെഡ്മി 4എ വിഭാഗത്തിലുള്ള ഫോണാണ് പൊട്ടിത്തെറിച്ചത് . ചിത്രം - കടപ്പാട് പബ്ലിക് ടിവി ചാർജ്ജ് ചെയ്യുവാനായി വീട്ടിലെ ഇല്ക്ട്രിക് പ്ലഗിൽ കുത്തിവെച്ചിരിക്കുകയായിരുന്നു . സമീപത്തെ മേശയിലാണ് ഫോൺ കിടന്നിരുന്നത് . ഇതിനിടയിലാണ് വലിയ ശബ്ദത്തോടെ ഫോൺ പൊട്ടിത്തെറിച്ചത് . ശബ്ദം കേട്ട് വീട്ടിലുള്ളവർ ഒന്നടങ്കം ഞെട്ടി . അപ്പോഴേക്കും ഫോൺ ഭാഗികമായും കത്തിക്കരിഞ്ഞ നിലയിലായിരുന്നു . സംഭവത്തിൽ ആർക്കും പരിക്ക് പറ്റിയിട്ടില്ല .
business,ഇലക്ട്രിക് വാഹനങ്ങളുടെ നിർമ്മാണവും വിൽപനയും പിന്തുണയ്ക്കുന്ന രീതിയിലുള്ള ഇളുവകൾ സർക്കാർ വൈകാതെ പ്രഖ്യാപിക്കുമെന്ന് നീതി ആയോഗ് സി . ഇ . ഒ അമിതാഭ് കാന്ത് പറഞ്ഞു . റോഡ് നികുതിയടക്കമുള്ളവയിൽ ഇളവു നൽകി ഇലക്ട്രിക്ക് വാഹനവ്യവസായത്തെ ഉത്തേജിപ്പിക്കാനും അതുവഴി ജിഡിപിയിൽ വർധനയും കൂടുതൽ തൊഴിലവസരങ്ങളും സൃഷ്ടിക്കാനുമാണ് സർക്കാർ ഉദ്ദേശിക്കുന്നതെന്ന് അമിതാഭ് കാന്ത് വിശദീകരിക്കുന്നു . ഭാവിയിൽ ഇലക്ട്രിക്ക് കാറുകളുടേയും ബാറ്ററികളുടേയും ഇന്ററോപെറബിൾ ചാർജ്ജിംഗ് സ്റ്റേഷനുകളുടേയും പ്രധാനവിപണിയായി ഇന്ത്യ മാറും . വൻതോതിൽ തൊഴിലവസരങ്ങൾ സൃഷ്ടിക്കാനും മലിനീകരണതോത് കുറയ്ക്കാനും ഇതുവഴി സാധിക്കും . അതേ സമയം നിലവിലെ വാഹനവിപണിയെ തകർക്കാതെയാവും പുതിയ പരിഷ്കാരങ്ങളെല്ലാം കൊണ്ടു വരികയെന്നും അമിതാഭ് കാന്ത് പറയുന്നു . രാജ്യത്തിന്റെ മൊത്തം ജിഡിപിയുടെ 7.2 ശതമാനം മോട്ടോർ വാഹന - അനുബന്ധ വ്യവസായങ്ങളിൽ നിന്നാണ് . രാജ്യത്തിന്റെ സാമ്പത്തികസ്ഥിതിയിൽ നിർണായക പങ്കാണ് മോട്ടോർ വാഹനവിപണിക്കുള്ളത് അമിതാഭ് കാന്ത് ചൂണ്ടിക്കാട്ടി . രാജ്യത്തെ ഇലക്ട്രിക്ക് വാഹനരംഗത്ത് വിപ്ലവകരമായ മാറ്റങ്ങൾ ഉടനെയുണ്ടാവുമെന്ന് നേരത്തെ കേന്ദ്രമന്ത്രിമാരായ നിതിൻ ഗഡ്കരിയും പീയുഷ് ചൌളയും പറഞ്ഞിരുന്നു . അടുത്ത അഞ്ച് വർഷം കൊണ്ട് രാജ്യത്തെ നിരത്തുകളിൽ ഇലക്ട്രിക്ക് വാഹനങ്ങൾ നിറയുമെന്ന് ഗഡ്കരി പറഞ്ഞപ്പോൾ 2030 - ഓടെ രാജ്യത്ത് 100 ശതമാനവും ഇലക്ട്രിക്ക് വാഹനങ്ങളായിരിക്കുമെന്നായിരുന്നു പീയുഷ് ഗോയലിന്റെ പ്രവചനം .
technology,"മുംബൈ സ്വദേശിയായ മുഹമ്മദ് സർവാർ ഓൺ ലൈനായി 50 ഇഞ്ചിൻറെ ടിവിക്ക് ഓഡർ നൽകി . എന്നാൽ എത്തിയത് 13 ഇഞ്ചിൻറെ മോണിറ്റർ മാത്രമാണ് . കഴിഞ്ഞ രണ്ട് മാസമായി ഈ സംഭവത്തിൽ നിയമ പോരാട്ടത്തിലാണ് മുഹമ്മദ് . ടിവിയുടെ പാക്കിംഗിൽ തന്നെയാണ് മോണിറ്റർ മുഹമ്മദിന് എത്തിയത് . ഐടി കമ്പനിയിൽ ജോലി നോക്കുകയാണ് 33 കാരനായ മുഹമ്മദ് . മേയിൽ ആമസോണിലെ ഡിസ്കൌണ്ട് പരസ്യം കണ്ടാണ് മുഹമ്മദ് 50 ഇഞ്ചിൻറെ മിതാഷി എൽഇഡി ടിവി ഓർഡർ ചെയ്യുന്നത് . കുടുംബത്തിന് റംസാൻ സമ്മാനമായാണ് മുഹമ്മദ് ടിവി വാങ്ങിയത് . ക്രെഡിറ്റ് കാർഡിലൂടെ ടിവിയുടെ തുകയായ 33,000 രൂപയും മുഹമ്മദ് നൽകി . തുടർന്ന് മെയ് 19 ന് മുഹമ്മദിന് ടിവി ഡെലിവറി ചെയ്യാൻ ആൾ എത്തി . ടിവി നൽകിയപ്പോൾ ഇപ്പോൾ ഇത് തുറക്കരുതെന്നും ഇൻസ്റ്റലേഷൻ നടക്കുകയാണെന്നും ഡെലിവറി ചെയ്ത ആൾ പറഞ്ഞു . പാക്കറ്റ് ഇപ്പോൾ തുറന്നാൽ ടിവിക്ക് കേടുപാടുകൾ ഉണ്ടാകുമെന്നും അയാൾ പറഞ്ഞ് വിശ്വസിപ്പിച്ചു . തുടർന്ന് ഡെലിവറി ചെയ്ത ആൾ പോയി കുറേ സമയത്തിന് ശേഷം പാക്കറ്റ് തുറന്നപ്പോൾ കണ്ടത് 13 ഇഞ്ചിന്റെ ആസെറിന്റെ മോണിറ്റർ മാത്രമാണ് . അതുമല്ല ഈ മോണിറ്റർ മുൻപ് ഉപയോഗിച്ചതുമായിരുന്നു . അത് വർക്ക് ചെയ്യുന്നതുമല്ലായിരുന്നു . തുടർന്ന് ആമസോണിന്റെ കസ്റ്റമർ കെയറിൽ വിളിച്ച് സംഭവം പറഞ്ഞെങ്കിലും അവർ യാതൊരു നടപടിയും എടുത്തില്ല . റീഫണ്ട് ചെയ്യണമെന്ന് ആരാഞ്ഞപ്പോഴും വന്ന പാക്കറ്റ് തിരികെ അയക്കാനായിരുന്നു ആമസോണിലെ കസ്റ്റമർകെയറിൽ നിന്ന് അറിയിച്ചത് . തുടർന്ന് തിരികെ അയച്ചതിന് 3000 രൂപ കൊറിയർ സർവ്വീസിനായി അടച്ചു . തുടർന്ന് ആമസോണിൽ ബന്ധപ്പെട്ടെങ്കിലും കൃത്യമായി മറുപടി നൽകാൻ ആരും തയ്യാറായില്ല . ഫോൺ വിളിക്കുമ്പോൾ ഒരാളിൽ നിന്ന് മറ്റൊരാളിലേക്ക് ഫോൺ കണക്ട് ചെയ്യുന്നതല്ലാതെ യാതൊരു പ്രയോജനവും ഉണ്ടായിരുന്നില്ല . തുടർന്ന് മെയിൽ അയച്ചിട്ടും മറുപടിയൊന്നും ലഭിച്ചില്ലെന്നും മുഹമ്മദ് പറയുന്നു ."
technology,എന്നാൽ പിറന്നാളിൻറെ കാര്യത്തിൽ ഇത്തവണ ചെറിയ ആശയക്കുഴപ്പം നിലനിൽക്കുന്നുണ്ട് . കഴിഞ്ഞ വർഷങ്ങളിൽ സെപ്റ്റംബറിലെ തന്നെ മറ്റ് ദിവസങ്ങളിലാണ് ഗൂഗിൾ പിറന്നാൾ ആഘോഷിച്ചത് . ലാറി പേജും സെർജി ബ്രിന്നും ചേർന്ന് 1998 - ലാണ് ഗൂഗിൾ സ്ഥാപിച്ചത് . സെപ്റ്റംബർ 4 ആണ് സ്ഥാപകദിനം എന്നാണ് കമ്പനി രേഖകളിൽ . എന്നാൽ 2006 മുതൽ സെപ്റ്റംബർ 27 - നും അതിന് മുമ്പുള്ള വർഷം സെപ്റ്റംബർ 26 - നുമാണ് ഗൂഗിൾ പിറന്നാൾ ആഘോഷിച്ചത് . അതിനും മുമ്പ് 2004 - ൽ 6 - ആം പിറന്നാളിന് ഗൂഗിൾ അവതരിപ്പിച്ച ഡൂഡിൽ സെപ്റ്റംബർ 7 - നായിരുന്നു . നാലാം പിറന്നാളായ 2002 മുതലാണ് പ്രത്യേക പിറന്നാൾ ഡൂഡിലുകൾ ഗൂഗിൾ അവതരിപ്പിച്ച് തുടങ്ങിയത് . ആനിമേഷനായും ഇന്ററാക്ടീവ് ആയും വൈവിധ്യമുള്ള ഡൂഡിലുകൾ പിറന്നാൾ ദിനങ്ങളിൽ ബ്രൌസറുകളിൽ പ്രത്യക്ഷപ്പെട്ടു . സുന്ദർ പിച്ച ഗൂഗിളിന്റെ തലപ്പത്ത് എത്തിയ ശേഷം 2015 സെപ്റ്റംബർ ഒന്നിന് ഗൂഗിൾ തങ്ങളുടെ ലോഗോ മാറ്റിയിരുന്നു . നീലനിറത്തിലുള്ള ചെറിയക്ഷരം ‘g’ ആയിരുന്നു അതുവരെ ഐക്കൺ . പിന്നീട് അത് നാല് നിറങ്ങളിലുള്ള വലിയക്ഷരം ‘G’ ആയി . ഇത്തവണ ആൽഫബെറ്റ് എന്ന കമ്പനിയുടെ കീഴിലാണ് ഈ പിറന്നാൾ .
business,റബ്ബറിൻറെ വിലത്തകർച്ച തടയാൻ ഇൻഷുറൻസ് പദ്ധതി കൊണ്ടുവരുമെന്ന് കേന്ദ്ര സർക്കാർ . ദേശീയ റബ്ബർ നയം ഉടൻ പ്രഖ്യാപിക്കുമെന്നും കേന്ദ്ര വാണിജ്യമന്ത്രി നിർമ്മലാ സീതാരാമൻ അറിയിച്ചു . രാജ്യത്തെ റബ്ബർ വിലയിടിവിൽ കേന്ദ്രസർക്കാർ ഇടപെടണമെന്ന ആവശ്യം കഴിഞ്ഞ കുറേ നാളുകളായി സംസ്ഥാന സർക്കാർ ഉന്നയിക്കുന്നതിനിടെയാണ് ദേശീയ റബ്ബർ നയം ഉടൻ പ്രഖ്യാപിക്കുമെന്ന് കേന്ദ്ര വാണിജ്യമന്ത്രി നിർമലാ സീതാരാമൻ അറിയിച്ചത് . റബ്ബർ വിലയിടിവ് തടയുന്നതിനായി ഇൻഷുറൻസ് പദ്ധതി കൊണ്ടു വരാനും കേന്ദ്ര സർക്കാർ തീരുമാനിച്ചു . രാജ്യത്ത് ചില സ്ഥലങ്ങളിൽ പരീക്ഷണാടിസ്ഥാനത്തിൽ നിലവിൽ ഇൻഷുറൻസ് പദ്ധതി നടപ്പിലാക്കുന്നുണ്ടെന്നും ഇത് രാജ്യവ്യാപകമാക്കുകയാണ് കേന്ദ്രസർക്കാരിൻറെ ലക്ഷ്യമെന്നും നിർമലാ സീതാരാമൻ അറിയിച്ചു . നിലവിൽ റബ്ബർ ബോർഡിൽ റജിസ്റ്റർ ചെയ്ത കർഷകർക്കാവും ആനുകൂല്യം ലഭിക്കുക . ചില്ലറ വിൽപന മേഖലയിൽ നേരിട്ടുള്ള വിദേശ നിക്ഷേപം കൊണ്ടുവരില്ലെന്നും കേന്ദ്ര വാണിജ്യമന്ത്രി വ്യക്തമാക്കി . കേന്ദ്ര സർക്കാർ രണ്ടു വർഷം തികയ്ക്കുന്നതിൻറെ ഭാഗമായി വിളിച്ചുചേർത്ത വാർത്താ സമ്മേളനത്തിലാണ് കേന്ദ്രമന്ത്രിയുടെ പ്രഖ്യാപനം . കഴിഞ്ഞ ദിവസം പ്രധാനമന്ത്രി നരേന്ദ്ര മോദിയെ സന്ദർശിച്ച മുഖ്യമന്ത്രി പിണറായി വിജയനും റബ്ബർ വിലയിടിവ് ശ്രദ്ധയിൽ പെടുത്തിയിരുന്നു . റബ്ബർ സംഭരണത്തിനായുള്ള താങ്ങുവില തത്വത്തിൽ അംഗീകരിച്ചിട്ടുണ്ട് . കേന്ദ്രവും സംസ്ഥാനവും സംയുക്തമായി റബ്ബർ പ്രശ്നം പരിഹരിക്കാൻ പദ്ധതികൾ രൂപീകരിക്കാനും തീരുമാനമായി .
entertainment,ചരിത്രം കുറിച്ച് ആലിയ ഭട്ടിൻറെ റാസി നൂറ് കോടി ക്ലബിലേക്ക് . ആലിയക്കൊപ്പം വിക്കി കൌശലും വേഷമിട്ട റാസി മികച്ച പ്രതികരണവുമായി തിയേറ്ററിൽ പ്രദർശനം തുടരുകയാണ് . ശനിയാഴ്ചവരെ 98.08 കോടി രൂപയാണ് ചിത്രത്തിൻറെ ശനിയാഴച വരെയുള്ള കളക്ഷൻ . ഈ ആഴ്ചയോടെ ചിത്രം നൂറ് കോടി ക്ലബിൽ എത്തുമെന്നാണ് കരുതുന്നത് . കഴിഞ്ഞ ശനിയാഴ്ച മാത്രം 4.20 കോടിയാണ് ചിത്രത്തിൻറെ കളക്ഷൻ . മെയ് 11ന് റിലീസ് ചെയ്ത ചിത്രത്തന് മികച്ച പ്രതികരണമാണ് ലഭിച്ചത് . നിരവധി ഹോളിവുഡ് ചിത്രങ്ങളെയടക്കം പിന്തള്ളിയാണ് റാസിയുടെ നേട്ടം . ആദ്യദിനം 7.53 കോടിയിൽ തുടങ്ങിയ കളക്ഷൻ ഒരാഴ്ചകൊണ്ട് 32.94 കോടിയിലെത്തിയിരുന്നു . യഥാർഥ സംഭവത്തെ ആസ്പദമാക്കിയാണ് ചിത്രം ഒരുക്കിയത് . 1971ലെ ഇന്ത്യ - പാക് യുദ്ധത്തിൽ ഇന്ത്യക്കായി പാകിസ്ഥാനത്തിൽ ചാരപ്രവർത്തനം നടത്തിയ 19കാരിയായ കശ്മീരി യുവതിയുടെ കഥയാണ് ചിത്രം പറയുന്നത് . ഹരീന്ദർ സിക്കയുടെ കോളിങ് സെഫ്മത്ത് എന്ന പുസ്തകത്തെ ആസ്പദമാക്കിയാണ് സിനിമ ഒരുക്കയിരിക്കുന്നത് . രാജ്യസ്നേഹത്തെ മുൻനിർത്തി നിർമിച്ച ചിത്രം മേഘ്ന ഗുൽസറാണ് സംവിധാനം ചെയ്തിരിക്കുന്നത് .
entertainment,"പ്രേക്ഷകർക്ക് ഏറെ പ്രിയങ്കരനായ സൌബിൻ ഷാഹിർ വിവാഹിതനാകുന്നുവെന്ന് റിപ്പോർട്ട് . ജാമിയ സഹീർ ആണ് വധുവെന്നാണ് വിവരം . ഇരുവരും ഒന്നിച്ചുള്ള ചിത്രങ്ങൾ സോഷ്യൽ മീഡിയയിൽ വൈറലാകുന്നുണ്ട് . ജാമിയയുടെ വിരലിൽ സൌബിൻ മോതിരം അണിയിക്കുന്നതിൻറെ ചിത്രവും പ്രചരിക്കുന്നുണ്ട് . മാതൃഭൂമി ഇത് സംബന്ധിച്ച് വാർത്ത നൽകിയിരുന്നു . അതേസമയം ഇരുവരുടയെും വിവാഹ നിശ്ചയം കഴിഞ്ഞതായും സൂചനയുണ്ട് . എന്നാൽ ഇതുസംബന്ധിച്ച് ഔദ്യോഗികമായ വിവരങ്ങളൊന്നും ഉണ്ടായിട്ടില്ല . സംവിധാന സഹായിയായി സിനിമാരംഗത്തെത്തി പിന്നീട് നടനായി തിളങ്ങിയ സൌബിൻ പറവ എന്ന ചിത്രം സംവിധാനം ചെയ്തു . സൌബിനും മുനീർ അലിയും ചേർന്ന് തിരക്കഥയെഴുതിയ പറവ ഈ വർഷം പുറത്തിറങ്ങിയ മികച്ച ചിത്രങ്ങളിലൊന്നായിരുന്നു . പ്രേമത്തിലെ പി . ടി മാഷ് എന്ന കഥാപാത്രമാണ് മലയാളി പ്രേക്ഷകർക്കിടയിൽ സൌബിനെ ജനപ്രിയനാക്കിയത് . 2003 - ൽ മമ്മൂട്ടിയെ നായകനാക്കി സിദ്ദിഖ് ഒരുക്കിയ ക്രോണിക് ബാച്ച്ലറിലൂടെ സംവിധാന സഹായിയായി രംഗത്തെത്തിയ സൌബിൻ ഫാസിൽ , സിദ്ദിഖ് , റാഫി മെക്കാർട്ടിൻ , പി സുകുമാർ , രാജീവ് രവി , അമൽ നീരദ് എന്നിവരുടെ അസോസിയേറ്റായി പ്രവർത്തിച്ചിട്ടുണ്ട് ."
technology,"ഗൂഗിളിന്റെ സ്മാർട് ഫോൺ ബ്രാൻഡായ പിക്സലിന്റെ പുതിയ പതിപ്പുകൾ പ്രഖ്യാപിച്ചു . സ്മാർട്ടർ ക്യാമറ , സ്റ്റീരിയോ സ്പീക്കറുകൾ എന്നിവയാണ് പിക്സൽ 2 , പിക്സൽ 2 എക്സ് എൽ ഫോണുകളുടെ പ്രത്യേകത . അമേരിക്കയിൽ പുറത്തിറക്കുന്ന ദിവസം തന്നെ ഈ ഫോണുകൾ ഇന്ത്യയിലും ലഭ്യമാകും . ഇന്ത്യയിൽ ഈ ഫോണുകൾക്ക് 61000 രൂപ മുതലായിരിക്കും വില . പിക്സൽ 264 ജിബി മോഡലിന് 61000 രൂപയും 128 ജിബി മോഡലിന് 70000 രൂപയുമായിരിക്കും വില . പിക്സൽ 2 എക്സ് എൽ 64 ജിബി മോഡലിന് 73000 രൂപയും 128 ജിബി മോഡലിന് 83000 രൂപയുമായിരിക്കും വില . ഒക്ടോബർ 26 മുതൽ പ്രീ - ഓർഡർ ചെയ്യാനാകുമെന്ന് പ്രതീക്ഷിക്കുന്ന പിക്സൽ ഫോണുകൾ നവംബർ ഒന്നു മുതൽ വിൽപന ആരംഭിക്കുമെന്നും സൂചനയുണ്ട് . പിക്സൽ 2 എക്സ് എൽ നവംബർ 15 മുതൽ ആയിരിക്കും ലഭ്യമാകുകയെന്നാണ് റിപ്പോർട്ട് . ഓൺലൈനിൽ ഫ്ലിപ്കാർട്ടിൽ ആയിരിക്കും പിക്സൽ ഫോണുകൾ ലഭ്യമാകുക . അമേരിക്കയിൽ പിക്സൽ 2ന് 649 ഡോളറും പിക്സൽ 2 എക്സ് എലിന് 849 ഡോളറുമായിരിക്കും വില . പിക്സൽ 2 , പിക്സൽ 2 എക്സ് എൽ ഫോണുകളുടെ പ്രത്യേകതകൾ . . ."
sports,"മൂന്നു തവണ ലോറസ് അവാർഡ് കീശയിലാക്കിയ ഉസൈൻ ബോൾട്ട് , അഞ്ചു തവണ ബാലൺ ഡി ഓർ നേടിയ ലയണൽ മെസി എന്നിവരെ പിന്തള്ളിയാണ് ജോക്കോവിച്ച് പുരസ്കാരം സ്വന്തമാക്കിയത് . കഴിഞ്ഞ സീസണിൽ ജോക്കോവിച്ച് മൂന്നു ഗ്രാൻഡ്സ്ലാം കിരീടങ്ങൾ സ്വന്തമാക്കിയിരുന്നു . 2012ലും 2015ലും ലോറസ് സ്വന്തമാക്കിയ ജോക്കോവിച്ച് വിംബിൾഡൺ , യുഎസ് ഓപ്പൺ , ഓസ്ട്രേലിയൻ ഓപ്പൺ കിരീടങ്ങൾ കഴിഞ്ഞ വർഷം സ്വന്തമാക്കിയപ്പോൾ ഫ്രഞ്ച് ഓപ്പൺ ഫൈനലിൽ കടന്നു . ഒരു വർഷം എല്ലാ ഗ്രാൻഡ് സ്ലാമിന്റെയും ഫൈനലിൽ കടക്കുന്ന മൂന്നാമത്തെ ടെന്നീസ് താരമാണ് ജോക്കോവിച്ച് . കൂടാതെ കഴിഞ്ഞ വർഷം ആറു മാസ്റ്റേഴ്സ് കിരീടങ്ങൾ നേടുകയും ചെയ്തു . 15 ഫൈനലുകൾ കളിച്ച ജോക്കോവിച്ച് 11 കിരീടങ്ങൾ സ്വന്തമാക്കുകയും ചെയ്തതാണ് പുരസ്കാരത്തിന് അർഹനാക്കിയത് . സെറീന വില്യസിനും ഇതു മൂന്നാം തവണയാണ് ലോറസ് പുരസ്കാരം ലഭിക്കുന്നത് . 2003ലും 2010ലുമാണ് അവർ ഈ നേട്ടം സ്വന്തമാക്കിയിരുന്നത് . സെറീനയ്ക്ക് ഇതു പത്താമത് ലോറസ് നോമിനേഷനുമായിരുന്നു . കഴിഞ്ഞ വർഷം മൂന്നു ഗ്രാൻഡ്സ്ലാം കിരീടങ്ങളാണ് സെറീന സ്വന്തമാക്കിയത് . റഗ്ബി ലോകകപ്പിൽ കിരീടം നേടിയ ന്യൂസിലൻഡാണ് മികച്ച ടീമിനുള്ള പുരസ്കാരം നേടിയത് ."
technology,"ലോ ബഡ്ഡറ്റ് ഫീച്ചർ ഫോൺ രംഗത്ത് പിടിമുറുക്കാൻ ഷവോമി ഇറക്കിയ തരുപ്പ്ചീട്ടുകളാണ് ഷമോമി Yസീരിസ് . ഈ സീരിസിൽ ഷവോമി റെഡ്മീ Y1 , ഷവോമി റെഡ്മീ Y1 ലൈറ്റ് ഫോണുകളാണ് കഴിഞ്ഞ വ്യാഴാഴ്ച ദില്ലിയിൽ അവതരിപ്പിച്ചത് . സെൽഫി ക്യാമറയ്ക്ക് പ്രധാന്യം നൽകിയാണ് ഫോണുകൾ എത്തുന്നത് . 10000ത്തിൽ താഴെ വിലയുള്ള ഫീച്ചർ 4ജി ഫോണുകൾ വാങ്ങുന്നവരെയാണ് പ്രധാനമായും ഈ ഫോൺ ലക്ഷ്യം വയ്ക്കുന്നത് . 8999 രൂപയാണ് ഷവോമി റെഡ്മീ Y1 ൻറെ വില . 32 ജിബി 3ജിബിറാം മോഡലിനാണ് ഈ വില . ഇതിന് ഒപ്പം 4ജിബി റാം 64ജിബി സ്റ്റോറേജ് ഫോൺ പുറത്തിറങ്ങിയിട്ടുണ്ട് ഇതിൻറെ വില 10,999 രൂപയാണ് . അതെ സമയം ഷവോമി റെഡ്മീ Y1 ലൈറ്റിൻറെ വില 6,999 രൂപയാണ് 16ജിബി ഇൻറേണൽ സ്റ്റോറേജും , 2ജിബി റാം ശേഷിയുമാണ് ഈ ഫോണിനുള്ളത് . ആമസോൺ , ഷവോമിയുടെ ഇന്ത്യൻ സൈറ്റ് എന്നിവിടങ്ങളിൽ നവംബർ 8 മുതൽ ഫോൺ ലഭ്യമാകും . ഓഫ് ലൈൻ സ്റ്റോറുകളിലും ഫോൺ ലഭിക്കും . ഷവോമി Y1 ലെ പ്രത്യേകതകൾ നോക്കിയാൽ 16 എംപി മുൻ ക്യാമറയാണ് പ്രധാന ആകർഷണം . ഇതിന് എൽഇഡി സെൽഫി ഫ്ലാഷും ഉണ്ട് . കുറഞ്ഞ ലൈറ്റിലും മനോഹര സെൽഫി ഇത് സമ്മാനിക്കും എന്നാണ് ഷവോമിയുടെ അവകാശവാദം . ബ്ലൂട്ടിഫൈ3.0 എന്ന ഫീച്ചറും ഷവോമി സെൽഫി ഫോട്ടോ മനോഹരമാക്കാൻ ഫോണിന് നൽകുന്നു . ഗോൾഡ് ഡാർക്ക് ഗ്രേ കളറിലാണ് ഫോണുകൾ എത്തുന്നത് . ഇരട്ട സിം ഫോണാണ് Y1 , ഇതിൽ നവംബർ മുതൽ എംഐയുഐ 9 അപ്ഡേറ്റ് ലഭിക്കും . 5 . 5 ഇഞ്ച് എച്ച്ഡി ഡിസ്പ്ലേയാണ് ഗോറില്ല ഗ്ലാസ് സംരക്ഷണത്തോടെ ഫോണിനുള്ളത് . ഇതിൻറെ റെസല്യൂഷൻ 720X1280 പിക്സലാണ് . 13 എംപിയാണ് പ്രധാന ക്യാമറ . ഇവിലെ ഡ്യൂവൽ എൽഇഡി ഫ്ലാഷ് നൽകിയിട്ടുണ്ട് . മൈക്രോ എസ് . ഡി കാർഡ് ഉപയോഗിച്ച് ഫോണിൻറെ മെമ്മറി ശേഷി 128ജിബിയായി വർദ്ധിപ്പിക്കാം . 4ജി വിഒഎൽടിഇ ഫോണിനുണ്ട് . 3080 എംഎഎച്ചാണ് ഫോണിൻറെ ബാറ്ററി ശേഷി . 153 ഗ്രാം ആണ് ഫോണിൻറെ തൂക്കം . ഒക്ടാകോർ സ്നാപ് ഡ്രാഗൺ 435 എസ്ഒസി പ്രോസ്സസറാണ് ഫോണിനുള്ളത് . ഷവോമി റെഡ്മീ Y1 ലൈറ്റിൽ എത്തുമ്പോൾ 1.4 ജിഗാഹെർട്സ് ക്വാഡ് കോർ പ്രോസസ്സറാണ് ഫോണിനുള്ളത് . 128 ജിബിയായി മെമ്മറി വർദ്ധിപ്പിക്കാം . മുൻ ക്യാമറ 5 എംപിയാണ് , പിൻ ക്യാമറ 13 എംപിയും . അതായത് ഫ്രണ്ട് സെൽഫി ക്യാമറ ലൈറ്റിൽ ഇല്ല ."
sports,"ട്രാക്കൊഴിഞ്ഞ ഇതിഹാസതാരം ഉസൈൻ ബോൾട്ടിന് പകരക്കാരനെ തേടുകയാണ് കായികലോകം . ബോൾട്ട് പ്രഖ്യാപിച്ച പിന്മുറക്കാരായ നീകേർക്ക് , ഡി ഗ്രാസ് എന്നിവർക്ക് പുറമെ ഭാഗ്യമുണ്ടെങ്കിൽ ഏഷ്യയിൽ നിന്നുമാവാം അടുത്ത വേഗരാജാവ് . 1990 കളിൽ മോറിസ് ഗ്രീനും ടൈസൺ ഗെയും ജസ്റ്റിൻ ഗാറ്റ്ലിനും വേഗപ്പോരിൽ മുൻപരായെങ്കിലും കാൾ ലൂയിസിന്റെ പിൻഗാമിക്കായി 2008 വരെ കാത്തിരിക്കേണ്ടി വന്നു അത്ലറ്റിക്സ് ലോകത്തിന് . ബീജിങ്ങിലെ കിളിക്കൂട്ടിൽ തുടങ്ങിയ അശ്വമേധം , ഉസൈൻ ബോൾട്ടിനെ കാൾ ലൂയീസിന് മുകളിലെത്തിച്ചു . അടുത്തതാരെന്ന ചോദ്യമുയരുമ്പോൾ വെല്ലുവിളിയാകുന്നതും ഒരു ദശകത്തോളം ട്രാക്കിനെ അടക്കിവാണ ബോൾട്ടിന്റെ റെക്കോർഡുകൾ തന്നെയാണ് . ലണ്ടനിൽ 100 മീറ്ററിൽ ഒന്നാമനായ ജസ്റ്റ്ലിൻ ഗാറ്റ്ലിന് പ്രായം അനുകൂല ഘടകമല്ല . ഒരേ ദിവസം രണ്ടുതവണ ബോൾട്ടിനെ വീഴ്ത്തിയ ക്രിസ്റ്റ്യൻ കോൾമാൻ അമേരിക്കയുടെ അടുത്ത പ്രതീക്ഷയാണ് . ഇരുപത്തിയൊന്നാം വയസിൽ 9.82 സെക്കന്റ് സമയം കണ്ടെത്തിക്കഴിഞ്ഞ കോൾമാന് വേഗപ്പോരിൽ പരിഭ്രമമില്ലെന്ന് ലണ്ടനിൽ തെളിയിച്ചു കഴിഞ്ഞു . വേഗരാജാവായി ആന്റോ ഡിഗ്രാസ് വരുമെന്നായിരുന്നു അടുത്തിടെ വരെ ബോൾട്ട് പറഞ്ഞിരുന്നത് . കാറ്റിന്റെ സഹായത്തോടെ 9.69 സെക്കന്റിൽ 100 മീറ്റർ ഫിനിഷ് ചെയ്തിട്ടുള്ള ഡിഗ്രാസിന് ലണ്ടൻ നഷ്ടമായെങ്കിലും അടുത്ത ലോക ചാമ്പ്യൻഷിപ്പിൽ ആത്മവിശ്വാസത്തോടെ ഇറങ്ങാം . 400 മീറ്റർ ലോക റെക്കോർഡുകാരനായ വാൻ നിക്കേർക്ക് 100 മീറ്ററിലേക്ക് മാറുമെന്ന സൂചന നൽകി കഴിഞ്ഞു . 100 - 200 മീറ്ററുകളിൽ അടുത്ത കോമൺവെൽത്ത് ഗെയിംസ് മുതൽ മത്സരിക്കാനാണ് ദക്ഷിണാഫ്രിക്കൻ താരത്തിൻറെ ആലോചന . ട്രാക്കിലെ അടുത്ത സൂപ്പർ താരമെന്ന ബോൾട്ട് തന്നെ വിശേഷിപ്പിച്ചിട്ടുള്ള നീകെർക്കിൽ കായിക പ്രേമികൾക്കും പ്രതീക്ഷകളേറെ . ജാപ്പനീസ് സ്പ്രിന്ററായ അബ്ദുൽ ഹക്കീം സാനി ബ്രൌൺ ജൂനിയർ വിഭാഗത്തിൽ ബോൾട്ടിന്റെ റെക്കോഡുകൾ തകർത്ത് ഇപ്പോൾ തന്നെ താരമായി കഴിഞ്ഞു . സാനി ബ്രൌൺ പ്രതീക്ഷ കാത്താൽ ഒരു പക്ഷേ അടുത്ത വേഗരാജാവ് ഏഷ്യയിൽ നിന്നാവാം . അപ്രതീക്ഷിതമായി ബോൾട്ട് വരവറിയിച്ചതു പോലെ കായിക ലോകം അധികം കേട്ടിട്ടില്ലാത്ത ഒരു താരം അത്ലറ്റിക്സിനെ ആവേശം കൊള്ളിക്കാനെത്താനുള്ള സാധ്യതയും തള്ളിക്കളയാനാവില്ല . ബോൾട്ട പോയാലും ആവേശം നിറക്കാനുള്ള വെടിമരുന്ന് ട്രാക്കലുണ്ടാവുമെന്ന ഉറപ്പ് ."
technology,ദില്ലിയിൽ പടക്കവിൽപന നിരോധിച്ച ശേഷമുള്ള ആദ്യ ദീപാവലി ആഘോഷങ്ങൾ കഴിഞ്ഞു . കഴിഞ്ഞ വർഷത്തെക്കാൾ കുറഞ്ഞ തോതിലാണ് ദീപാവലി ആഘോഷങ്ങൾക്ക് ശേഷമുള്ള ദില്ലിയിലെ അന്തരീക്ഷ മലിനീകരണം . മലിനീകരണ തോത് ഉയരുന്നത് നിയന്ത്രിക്കാനായെങ്കിലും മലിനീകരണ തോത് നിലവിൽ അപകടകരമായ നിലയിലാണ് . മലിനീകരണ തോത് കണക്കാക്കുന്ന എയർ പൊലൂഷൻ ഇൻറെക്സ് പ്രകാരം പൂജ്യം മുതൽ 50 വരെയുള്ള വായു മലിനീകരണമാണ് മനുഷ്യവാസം പ്രശ്നങ്ങളില്ലാതെ സാധ്യമാകുന്ന തോത് . എന്നാൽ ദില്ലിയിലെ ശരാശരി തോത് 200നും അപ്പുറമാണെന്നതാണ് യാഥാർഥ്യം . കഴിഞ്ഞ ദീപാവലിക്കാലത്ത് ശരാശരി 419 കടന്നതോടെ നിരവധിപേരാണ് ശ്വാസകോശ രോഗങ്ങൾ മൂലം വലഞ്ഞത് . ഇത്തവണ പടക്ക വിൽപന സുപ്രീംകോടതി വിലക്കിയതോടെ 319നപ്പുറം മലിനീകരണ തോത് കൂടിയില്ലെന്നാണ് കേന്ദ്ര മലിനീകരണ നിയന്ത്രണ ബോർഡ് മൽകുന്ന കണക്കുകൾ സൂചിപ്പിചക്കുന്നത് . അങ്ങനെയെങ്കിൽ സുപ്രീകോടതി വിധി ഫലം ചെയ്തെന്ന് ചുരുക്കം .
sports,"ക്രിക്കറ്റിലെ മാന്യത വിട്ടുള്ള കളികൾക്ക് പേരുക്കേട്ടവരാണ് ഓസ്ട്രേലിയൻ ടീം . എതിരാളിയെ ഏതുവിധേനയും തകർക്കാൻ എന്തും ചെയ്യാൻ മടിക്കില്ലെന്ന് പല അവസരങ്ങളിലായി ഓസീസ് ടീം തെളിയിച്ചിട്ടുമുണ്ട് . ഏത് ടീം ഓസ്ട്രേലിയയിൽ കളിക്കാനെത്തിയാലും മെെതാനത്ത് ഉരസുന്ന സംഭവങ്ങൾ പതിവുമാണ് . കളിക്ക് മുമ്പേയുള്ള വാക് യുദ്ധവും ഓസീസ് താരങ്ങൾക്ക് പുത്തരിയല്ല . എന്നാൽ , ഇന്ത്യ - ഓസ്ട്രേലിയ പരമ്പരയിലെ ആദ്യ ടെസ്റ്റ് തുടങ്ങാൻ ദിവസങ്ങൾ മാത്രം ശേഷിക്കെ ഒരു ഓസീസ് മാധ്യമമാണ് ഇന്ത്യൻ താരങ്ങളെ ആക്ഷേപിച്ച് രംഗത്തെത്തിയിരിക്കുന്നത് . ഇന്ത്യൻ താരങ്ങളുടെ ചിത്രങ്ങൾക്കൊപ്പം ' പേടിത്തൊണ്ടന്മാർ ' എന്ന വിശേഷണമാണ് തലക്കെട്ടായി ഒരു പ്രമുഖ പത്രം നൽകിയത് . ഓസ്ട്രേലിയയിലെ ബൌൺസിനെ ഇന്ത്യൻ താരങ്ങൾക്ക് ഭയമാണെന്നാണ് തുടർന്നുള്ള റിപ്പോർട്ടിൽ പറയുന്നത് . സാമൂഹ്യ മാധ്യമങ്ങളിൽ സ്ക്രീൻ ഷോട്ടുകൾ പ്രചരിക്കാൻ തുടങ്ങിയതോടെ വലിയ വിമർശനമാണ് പത്രത്തിനെതിരെ ഉയരുന്നത് . പര്യടനത്തിനെത്തിയ ഒരു ടീമിനോട് കാണിക്കുന്ന ഒരു ഏറ്റവും മര്യാദക്കെട്ട പെരുമാറ്റമാണിതെന്നാണ് പ്രധാന വിമർശനം . വ്യാഴാഴ്ചയാണ് ഇന്ത്യാ - ഓസ്ട്രേലിയ പരമ്പരയിലെ ആദ്യ ടെസ്റ്റിന് അഡ്ലെയ്ഡിൽ തുടക്കമാവുന്നത് . ഏഴു പതിറ്റാണ്ടിനിടെ ഒരു തവണ പോലും ഇന്ത്യക്ക് ഓസ്ട്രേലിയയിൽ ടെസ്റ്റ് പരമ്പര സ്വന്തമാക്കാനായിട്ടില്ല . മൂന്ന് പരമ്പരകളിൽ സമനില നേടിയതു മാത്രമാണ് ഇന്ത്യയുടെ മികച്ച നേട്ടം ."
entertainment,ഷാരൂഖ് ഖാൻ നിർമ്മിക്കുന്ന ക്രൈം ത്രില്ലർ ചിത്രത്തിൽ പ്രധാന കഥാപാത്രത്തെ അവതരിപ്പിക്കുന്നത് അമിതാഭ് ബച്ചൻ . റെഡ് ചില്ലീസ് എൻറർടെയ്ൻമെൻറിൻറെ ബാനറിൽ നിർമ്മിക്കുന്ന ചിത്രം സംവിധാനം ചെയ്യുന്നത് ' കഹാനി ' ഉൾപ്പെടെയുള്ള ചിത്രങ്ങൾ ഒരുക്കിയ സുജോയ് ഘോഷ് ആണ് . ബദ്ല എന്നാണ് പേരിട്ടിരിക്കുന്നത് . ബിഗ് ബിക്കൊപ്പം തപ്സി പന്നു ഒരു പ്രധാന കഥാപാത്രത്തെ അവതരിപ്പിക്കും . അനിരുദ്ധ റോയ് ചൌധരിയുടെ സംവിധാനത്തിൽ 2016ലെത്തിയ പിങ്കിന് ശേഷം തപ്സി അമിതാഭ് ബച്ചനൊപ്പം അഭിനയിക്കുകയാണ് ഈ ചിത്രത്തിലൂടെ . ഒരിടവേളയ്ക്ക് ശേഷം വലിയ മേക്കപ്പോ പ്രോസ്തറ്റിൿസോ ഒന്നുമില്ലാത്ത ഒരു കഥാപാത്രത്തെ അവതരിപ്പിക്കാൻ അവസരം ലഭിച്ചതിലുള്ള സന്തോഷം അമിതാഭ് ബച്ചൻ ആരാധകരുമായി പങ്കുവച്ചു . അടുത്തിടെ പ്രദർശനത്തിനെത്തി വൻ വിജയം നേടിയ 102 നോട്ട് ഔട്ടിൽ പ്രോസ്തെറ്റിക് മേക്കപ്പോടെയാണ് ബച്ചൻ കഥാപാത്രത്തെ അവതരിപ്പിച്ചത് . വരാനിരിക്കുന്ന തഗ്സ് ഓഫ് ഹിന്ദുസ്ഥാനിൽ വേറിട്ട വസ്ത്രധാരണത്തോടെയും . ഇതിൽ നിന്നെല്ലാം മാറി കാഴ്ചയിൽ ലാളിത്യമുള്ള കഥാപാത്രമാണ് ബദ്ലയിലേതെന്ന് അദ്ദേഹം പറയുന്നു . ഇപ്പോൾ ഗ്ലാസ്ഗോയിൽ ചിത്രത്തിൻറെ ഷൂട്ടിംഗ് പുരോഗമിക്കുകയാണ് .
business,"ഇന്ത്യയിൽ ഇന്റർനെറ്റ് സേവനത്തിൽ വിപ്ലവം സൃഷ്ടിച്ചത് ജിയോയുടെ ആവിർഭാവം ആയിരുന്നു . ഇന്റർനെറ്റിനെ ഇത്രയേറെ ജനകീയമാക്കിയതും അംബാനിയുടെ സ്വന്തം ജിയോ തന്നെ . പക്ഷേ , അത് മേഖലയിലെ മറ്റ് കമ്പനികളുടെ വലിയ പ്രതിസന്ധിയിൽ ആക്കി എന്നത് വേറെ കാര്യം . ഇപ്പോഴിതാ പുതിയ പ്രഖ്യാപനവുമായി വീണ്ടും മുകേഷ് അംബാനി രംഗത്തെത്തിയിരിക്കുകയാണ് . ഇന്ത്യ ഇതുവരെ കണ്ടിട്ടില്ലാത്ത അതിവേഗ ഇന്റർനെറ്റുമായാണ് ജിയോ വരുന്നത് . ജിയോ ജിഗാ ഫൈബർ ! ബ്രോഡ് ബാൻഡ് രംഗത്തേക്കാണ് ജിയോയുടെ പുത്തൻ പ്രവേശനം . ഫിക്സഡ് ലൈൻ ബ്രോഡ് ബാൻഡ് മേഖലയെ കൂടി കൈപ്പിടിയിൽ ഒതുക്കുക എന്നതാണ് ജിയോയുടെ ലക്ഷ്യം . ഓഗസ്റ്റ് 15 ന് ആണ് ജിയോ ഗിജാ ഫൈബർ നിലവിൽ വരുന്നത് . ഇത് കൂടാതെ മറ്റ് ചില ഓഫറുകളും പ്രഖ്യാപിക്കപ്പെട്ടിട്ടുണ്ട് ."
entertainment,ആമിയിൽ നിന്ന് പിന്മാറിയതിൽ പശ്ചാത്താപമില്ലെന്ന് വിദ്യാ ബാലൻ . മലയാള സിനിമയിൽ അഭിനയിക്കാൻ മോഹമുണ്ടെന്നും മോഹൻലാലിനൊപ്പം അഭിനയിക്കാൻ വലിയ ആഗ്രഹമാണുള്ളതെന്നും വിദ്യബാലൻ ഒരു ദേശീയ മാധ്യമത്തിനനുവദിച്ച അഭിമുഖത്തിൽ വ്യക്തമാക്കി . കമല സുരയ്യയുടെ ജീവിതം ആസ്പദമാക്കിയുള്ള കമൽ ചിത്രം ആമിയിൽ നിന്ന് പിന്മാറിയതിൽ പശ്ചാത്താപമില്ലെന്ന് വിദ്യാ ബാലൻ വ്യക്തമാക്കുന്നു . മാധവിക്കുട്ടിയായി അഭിനയിക്കാൻ ആവേശത്തോടെ കാത്തിരിക്കുകയായിരുന്നെന്നും എന്നാൽ പ്രതീക്ഷിച്ച രീതിയിൽ തന്റെ കഥാപാത്രവും സിനിമയും വികസിച്ച് വന്നില്ലെന്നും ഒരു ദേശീയമാധ്യത്തിന് നൽകിയ അഭിമുഖത്തിൽ വിദ്യ പറഞ്ഞു . സംവിധായകൻ പ്രൊജക്ടുമായി സമീപിച്ചപ്പോൾ തന്നെ കരാർ ഒപ്പിടുകയായിരുന്നു . എന്നാൽ ചിത്രത്തിന്റെ തിരക്കഥ പൂർത്തിയായപ്പോൾ കാര്യങ്ങൾ തകിടം മറിയുകയായിരുന്നു . തുടർന്ന് അണിയറപ്രവർത്തകരുമായി അഭിപ്രായവ്യത്യാസമുണ്ടായി . അതുകൊണ്ടു മാത്രമാണ് പിന്മാറ്റം . അല്ലാതെ പ്രചരിക്കപ്പെട്ടതുപോലെരാഷ്ട്രീയ കാരണങ്ങൾ അല്ലെന്നും വിദ്യാ ബാലൻ തുറന്നു പറയുന്നു . ഷൂട്ടിംഗ് ആരംഭിക്കുന്നതിന് അഞ്ച് ദിവസം മുൻപാണ് വിദ്യ വിളിച്ചതെന്നും സിനിമയ്ക്ക് വേണ്ടിയുള്ള എല്ലാ തയ്യാറെടുപ്പുകൾക്കും ശേഷം വിമാനടിക്കറ്റുകൾ അയച്ചുകൊടുക്കുകവരെ ചെയ്തെന്നും കമൽ നേരത്തെ വ്യക്തമാക്കിയിരുന്നു . വിദ്യയുടെ പിന്മാറ്റംതനിക്ക് ഏറെ ബുദ്ധിമുട്ടുണ്ടാക്കിയെന്നും കമൽ പറഞ്ഞിരുന്നു . ഏതായാലുംആമിയിൽ നിന്ന് പിന്മാറിയ ശേഷം ആദ്യമായാണ് വിദ്യബാലൻ ഈ വിഷയത്തിൽ പ്രതികരിക്കുന്നത് . മലയാളത്തിൽ അഭിനയിക്കാൻ തനിക്ക് ഏറെ ആഗ്രഹമുണ്ടെന്നും മോഹൻലാലിനൊപ്പം അഭിനയിക്കാൻ ഏറെ താത്പര്യമുണ്ടെന്നും വിദ്യാ ബാലൻ അഭിമുഖത്തിൽ പറയുന്നു .
technology,"സിഇടി എന്ന തിരുവനന്തപുരത്തെ കോളേജ് ഓഫ് എൻജിനീയറിങ്ങിൽ നിന്നാരംഭിച്ച സൌഹൃദം . അതാണ് കണ്ണപ്പന്റെയും ജോൺസണിന്റെയും വിജയകഥയുടെ തുടക്കം . എൻജിനീയറിങ് പഠനകാലത്ത് റോബോട്ടിക്സിലൂടെയാണ് അവർ തങ്ങൾ ഇരുവരുടെയും താത്പര്യങ്ങൾ തിരിച്ചറിഞ്ഞത് . അന്ന് തുടങ്ങിയ സൌഹൃദത്തിന് ഇപ്പോൾ പത്ത് വർഷത്തെ പഴക്കമുണ്ട് . ഇന്നവർ ആ പഴയ ജോൺസൺ ടി . മത്തായിയും കണ്ണപ്പ പളനിയപ്പൻ പിയും അല്ല . മേക്കർ വില്ലേജിൽ നിന്നും വെന്നിക്കൊടി പാറിച്ച ഒരു സ്റ്റാർട്ടപ്പ് സംരംഭത്തിന്റെ അമരക്കാരാണ് . ഐറോവ് ടെക്നോളജീസിന്റെ സിഇഒ ആണ് ജോൺസൺ . ഈ സംരംഭത്തിന്റെ ചീഫ് ടെക്നോളജി ഓഫീസറാണ് കണ്ണപ്പൻ . ഐറോവ് ആദ്യമായി വികസിപ്പിച്ച ജലാന്തർ ഡ്രോൺ അതിന്റെ വിപണിയിലേയ്ക്കിറങ്ങുന്നത് , പ്രതിരോധ സ്ഥാപനമായ ഡിഫൻസ് റിസർച്ച് ആൻഡ് ഡെവലപ്മൻറ് ഓർഗനൈസേഷന്റെ ( ഡിആർഡിഒ ) ഭാഗമായ നേവൽ ഫിസിക്കൽ ആന്റ് ഓഷ്യാനോഗ്രാഫിക് ലബോറട്ടറി ( എൻപിഒഎൽ ) ക്ക് വിൽപ്പന നടത്തിക്കൊണ്ടാണ് . വിപണനോദ്ദേശ്യത്തോടെ വികസിപ്പിച്ച ഇന്ത്യയിലെ ആദ്യ ജലാന്തർ ഡ്രോണാണ് ഐറോവ് ട്യൂണ എന്ന് പേരിട്ടിരിക്കുന്ന ഈ ജലാന്തർ ഡ്രോൺ . തുടക്കം കോളേജ് ഓഫ് എൻജിനീയറിങ് തിരുവനന്തപുരം 2006 - 10 കാലം . ആ എൻജിനീയറിങ് ബാച്ചിൽ തിരുവനന്തപുരം കോളേജ് ഓഫ് എൻജിനീയറിങിലെ ( സിഇടി ) വിദ്യാർത്ഥികളായിരുന്നു ജോൺസണും കണ്ണപ്പനും . തമിഴ്നാട്ടുകാരനായ കണ്ണപ്പൻ ജനിച്ചതും വളർന്നതുമെല്ലാം കൊച്ചിയിലാണ് . സ്വകാര്യ സ്ഥാപനത്തിൽ ജീവനക്കാരനായിരുന്നു കണ്ണപ്പന്റെ അച്ഛൻ പെരിയകറുപ്പൻ . നാച്ചമ്മാളാണ് അമ്മ . എറണാകുളം നഗരത്തിൽ എളമക്കരയിലാണ് ഇവരുടെ വീട് . എറണാകുളം പട്ടിമറ്റം സ്വദേശിയാണ് ജോൺസൺ . അച്ഛൻ ഫെഡറൽ ബാങ്ക് ജീവനക്കാരനായ ടി . ഐ . മത്തായി . അമ്മ റിട്ട ആയുർവേദ ഡോക്ടർ സാലി . സിഇടിയിൽ മെക്കാനിക്കൽ എൻജിനീയറിങ്ങായിരുന്നു കണ്ണപ്പന്റെ വിഷയം . ജോൺസൺ ഇലക്ട്രോണിക്സ് എൻജിനീയറിങ് ബിരുദ വിദ്യാർത്ഥിയുമായിരുന്നു . “റോബോട്ടിക്സിലെ പല പ്രൊജക്ടുകളിലും ഞങ്ങൾ ഒരുമിച്ച് പ്രവർത്തിച്ചിട്ടുണ്ടായിരുന്നു അന്ന് . പിന്നീട് ജോൺസ് ഐഐടി ഡൽഹിയിൽ ഉന്നത പഠനത്തിനായി പോയി . അവിടുത്തെ പഠനത്തിന് ശേഷം സാംസങ്ങിലും ഗ്രേ ഓറഞ്ച് റോബോട്ടിക്സിലുമൊക്കെയായിട്ടാണ് ജോൺസ് പ്രവർത്തിച്ചത് , ” കണ്ണപ്പൻ പറഞ്ഞു . “അന്ന് ഞാനൊരു റിസർച്ച് ഓർഗനൈസേഷനിലായിരുന്നു . സമുദ്രഗവേഷണമായിരുന്നു വിഷയം . അന്ന് ജലത്തിനടിയിലെ തിരച്ചിലിനും ഗവേഷണത്തിനുമെല്ലാം ആളുകൾ തന്നെയാണ് വെളളത്തിലേയ്ക്ക് ഇറങ്ങിയത് . അതിന്റെ ഫലങ്ങളിൽ കൃത്യതയുടെ കുറവുണ്ടായിരുന്നു . അപ്പോഴാണ് ഞാൻ ജലത്തിനകത്തെ ഗവേഷണങ്ങൾക്കും തിരച്ചിലിനും ഉപയോഗിക്കാൻ സാധിക്കുന്ന ഡ്രോണുകളെ കുറിച്ച് ആലോചിക്കുന്നത് . മൂന്ന് മാസം കൊണ്ടാണ് ആശയത്തിന്റെ പ്രോട്ടോടൈപ്പ് വികസിപ്പിച്ചത് . ഈ പ്രോട്ടോ ടൈപ്പ് 50 മീറ്റർ ആഴത്തിൽ തിരച്ചിൽ നടത്താനും കാഴ്ചകൾ പകർത്താനും സഹായിക്കുന്ന ഒന്നായിരുന്നു . പത്ത് മാസത്തോളം ഈ ഉൽപ്പന്നവുമായി നിരവധി ഇടങ്ങളിൽ ജലാന്തർഭാഗത്തെ തിരച്ചിലിനും കാഴ്ചകൾ പകർത്തുന്നതിനുളള സേവനങ്ങൾ നൽകാനുമായി ഇവർ പോയി . പ്രവർത്തന ശേഷി പരീക്ഷിക്കാൻ വൈക്കത്ത് , ഇന്ത്യയിലെ ആദ്യ സോളാർ ഫെറിയിലാണ് ഐറോവ് ഡ്രോൺ ആദ്യമായി പരീക്ഷിച്ചത് . പിന്നീടിങ്ങോട്ട് സംസ്ഥാനത്തിന്റെ പല ഭാഗത്തായി നൂറിലേറെ മണിക്കൂർ ഐറോവ് ട്യൂണയുടെ പ്രവർത്തനം പരിശോധിച്ചതായി ജോൺസൺ പറഞ്ഞു . കേരള പൊലീസിനടക്കം സഹായം നൽകി . ഒക്ടോബറിലാണ് എൻപിഒഎൽ ഗവേഷണാവശ്യത്തിനായി ജലാന്തർ ഡ്രോണിന് വേണ്ടി ടെണ്ടർ ക്ഷണിക്കുന്നത് . ടെണ്ടർ നേടിയ ഐ റോവ് ടീം എൻ പിഒ എല്ലിന് ഉപയോഗിക്കാൻ വേണ്ടി മാത്രമല്ല , ലോകോത്തരനിലവാരമുള്ള ഒരു ഡ്രോൺ നിർമ്മിക്കാനാണ് ശ്രമിച്ചത് . “എൻപിഒഎല്ലിന്റെ മാർഗനിർദേശങ്ങൾ ഓരോ ഘട്ടത്തിലും ഉണ്ടായിരുന്നു . അവർ ഓരോ ആഴ്ചയിലും ഉൽപ്പന്നത്തിന്റെ നിർമ്മാണ പുരോഗതി വിലയിരുത്തി . ട്യൂണയുടെ നിർമ്മാണത്തിന് പല ഉപകരണങ്ങളും നിർമ്മിക്കാനും മറ്റും സഹായിച്ച സ്ഥാപനങ്ങളുടെ സഹായം ഉറപ്പാക്കിയതും എൻപിഒഎല്ലാണ് . പ്രോട്ടോടൈപ്പ് ഉപയോഗിച്ച ഘട്ടത്തിൽ അതിന്റെ ന്യൂനതകൾ എന്തൊക്കെയെന്ന് മനസിലാക്കാനും സാധിച്ചു , ” കണ്ണപ്പൻ പറഞ്ഞു . ജലത്തിന്റെ അടിത്തട്ടിൽ നൂറ് മീറ്റർ വരെ ആഴത്തിലിറങ്ങി കാഴ്ചകൾ പകർത്താൻ ഈ ഉപകരണം സഹായിക്കും . കരയിൽ നിന്ന് ഒരു ജോയ്സ്റ്റിക്കിന്റെയോ ലാപ്ടോപ്പിന്റെയോ സഹായത്തോടെ എളുപ്പം നിയന്ത്രിക്കാവുന്ന ഒന്നാണിത് . വെളളത്തിനടിയിൽ കപ്പലുകളുടെ ഹൾ അഥവാ പളള പരിശോധിക്കുന്നതിന് ഇവ ഉപയോഗിക്കാൻ സാധിക്കും . അണക്കെട്ടുകളുടെ അടിഭാഗത്തെ പരിശോധനയ്ക്കും മത്സ്യഫാമുകളുടെ പരിശോധനയ്ക്കും ഇത് ഉപയോഗിക്കാനാവും . ഈ ഡ്രോണുകൾ പ്രതിരോധ സേനകൾക്കും മറ്റും ഏറെ സഹായകരമാകുന്ന ഒന്നാണെന്നാണ് ജോൺസണും കണ്ണപ്പനും അഭിപ്രായപ്പെടുന്നു . മികച്ച ഗുണമേന്മയുളള ചിത്രങ്ങൾ പകർത്താൻ സഹായകരമാകുന്ന 6000 ലൂമെൻസ് ശേഷിയുളള രണ്ട് എൽഇഡി ലൈറ്റുകൾ ക്യാമറയ്ക്ക് കരുത്തേകുന്നു . മൂന്ന് മണിക്കൂർ വരെയാണ് ക്യാമറയുടെ ബാറ്ററിയുടെ പ്രവർത്തന ശേഷി . തുടർന്ന് ഉപയോഗിക്കണമെങ്കിൽ ബാറ്ററി ഒന്നുകിൽ ചാർജ് ചെയ്യുകയോ അല്ലെങ്കിൽ മാറ്റി ചാർജുളള മറ്റൊരു ബാറ്ററി ഘടിപ്പിക്കുകയോ വേണം . ഗവേഷണ ആവശ്യങ്ങൾക്കായി ജലാന്തർഭാഗ ദൃശ്യങ്ങൾ തത്സമയം ചിത്രീകരിക്കുന്നതിനാണ് എൻപിഒഎൽ ആദ്യ ‘ഐറോവ് ട്യൂണ’ വാങ്ങിയത് . കേരള സ്റ്റാർട്ടപ്പ് മിഷൻ സിഇഒ ഡോ . സജി ഗോപിനാഥിൽ നിന്നും ഡിആർഡിഒ സ്ഥാപനമായ നേവൽ ഫിസിക്കൽ ആൻഡ് ഓഷ്യാനോഗ്രാഫിക് ലബോറട്ടറി ( എൻപിഒഎൽ ) ഡയറക്ടർ എസ് . കേദാർനാഥ് ഷേണായി ഐറോവ് ട്യൂണ ഏറ്റുവാങ്ങി . “സൈന്യത്തിന്റെയും എണ്ണക്കമ്പനികളുടെയും ആവശ്യങ്ങൾ കൂടി മുന്നിൽക്കണ്ടാണ് ഇനി പ്രവർത്തനം . ക്യാമറയുടെ ശേഷി വർദ്ധിപ്പിച്ചും ബാറ്ററി ശേഷി വർദ്ധിപ്പിച്ചും കൂടുതൽ മികച്ച പ്രവർത്തനം ഉറപ്പാക്കും . അതിന്റെ ഗവേഷണങ്ങൾ ഒരു വശത്ത് പുരോഗമിക്കും , ” കണ്ണപ്പൻ പറഞ്ഞു . അതേസമയം തന്നെ ഐറോവ് ട്യൂണയുടെ വിപണി ഉറപ്പാക്കാനുളള പരിശ്രമവും നടക്കും . പേറ്റന്റ് വിൽക്കാൻ ഇപ്പോൾ ഉദ്ദേശിക്കുന്നില്ലെന്ന് കണ്ണപ്പൻ പറഞ്ഞു . അതേസമയം ഐറോവ് ട്യൂണയുടെ സഹായം വേണ്ടവർക്ക് ഇത് വാടകയ്ക്ക് ലഭിക്കുന്ന സൌകര്യവും ഉറപ്പാക്കുമെന്നും കണ്ണപ്പൻ പറഞ്ഞു . കുതിച്ചുചാടാനൊരുങ്ങി മേക്കർ വില്ലേജ് കേരള സ്റ്റാർട്ടപ് മിഷന്റെ അഭിമാന ഭാഗമാണ് മേക്കർ വില്ലേജ് . രണ്ട് വർഷങ്ങൾക്ക് മുൻപാരംഭിച്ച ഈ കേന്ദ്രത്തിൽ ആദ്യം റജിസ്റ്റർ ചെയ്ത അഞ്ച് സ്റ്റാർട്ടപ്പുകളിൽ ഒന്നായിരുന്നു ഐറോവ് ടെക്നോളജീസ് . ഹാർഡ്വെയർ സംരംഭങ്ങളെയാണ് ഇവിടെ പ്രോത്സാഹിപ്പിക്കുന്നത് . “അടുത്ത ഒരു വർഷത്തിനുളളിൽ രാജ്യാന്തര നിലവാരമുളള ദേശീയ തലത്തിലെ സെന്റർ ഓഫ് എക്സലൻസായി മാറാൻ മേക്കർ വില്ലേജിന് കഴിയും , ” എന്ന് മേക്കർ വില്ലേജ് സിഇഒ പ്രസാദ് ബാലകൃഷ്ണൻ പറഞ്ഞു . ഇപ്പോഴിവിടെ 60 ഓളം സ്റ്റാർട്ടപ്പുകളാണ് പ്രവർത്തിക്കുന്നത് . അടുത്ത ആറ് മാസത്തിനുളളിൽ ആറോളം സ്റ്റാർട്ടപ്പ് ഉൽപ്പന്നങ്ങൾ പുറത്തിറക്കാനാവുമെന്നാണ് മേക്കർ വില്ലേജിന്റെ പ്രതീക്ഷ . ഐറോവ് ട്യൂണ ഈ ജൈത്രയാത്രയിലെ ആദ്യത്തെ സംരംഭമാണ് . സംസ്ഥാനത്തിന് പുറത്ത് നിന്നുളള എട്ട് സ്റ്റാർട്ടപ്പുകൾ ഇപ്പോൾ മേക്കർ വില്ലേജിൽ ഉണ്ട് . 60 , 000 ചതുരശ്ര അടിയിൽ സ്ഥിതി ചെയ്യുന്ന മേക്കർ വില്ലേജ് ഇന്ത്യയിലെ തന്നെ ഏറ്റവും വലിയ ഇലക്ട്രോണിക്സ് ഇൻകുബേറ്ററുകളിൽ ഒന്നാണ് . സംരംഭങ്ങളെ വളർത്തിയെടുക്കുന്നതിലും ഒന്നാം സ്ഥാനത്തെത്താനുളള പരിശ്രമത്തിലാണ് മേക്കർ വില്ലേജ് ."
technology,"2017 അവസാനിക്കുകയാണ് . കണക്കെടുപ്പിൻറെ ഈ വേളയിൽ 2017ലെ ഇന്ത്യയിലെ ട്രെൻറിംഗ് വ്യക്തമാക്കുകയാണ് ഗൂഗിൾ . എന്തൊക്കെയാണ് ഇന്ത്യക്കാർ കൂടുതൽ തിരഞ്ഞത് , ഏത് വ്യക്തിയെയാണ് ഇന്ത്യക്കാർ കൂടുതൽ തിരഞ്ഞത് ഏറ്റവും കൂടുതൽ തിരഞ്ഞ സിനിമ ഏത് ഇങ്ങനെ നീളുന്നു പട്ടിക . ഗൂഗിളിൻറെ ലിസ്റ്റിലേക്ക് . ഏറ്റവും കൂടുതൽ തിരഞ്ഞ 10 വാക്കുകൾ സെർച്ചിൽ ഒന്നാമത് എത്തിയ സംശയ നിവാരണങ്ങൾ ആദ്യത്തെ 10 കായിക സെർച്ചുകൾ 10 വാർത്തകൾ"
sports,പെയ്നിന് ചുട്ട മറുപടി കൊടുത്ത് പന്ത് നേരത്തെ ശ്രദ്ധ പിടിച്ചുപറ്റിയിരുന്നു . ' ' താൽകാലിക ക്യാപ്റ്റനെ കുറിച്ച് നിങ്ങൾ എപ്പോഴെങ്കിലും കേട്ടിട്ടുണ്ടോ . . ? ' ' എന്ന് ചോദിച്ചാണ് പന്ത് തുടങ്ങിയത് . ' ' നമുക്കിന്നൊരു സ്പെഷ്യൽ കേസുണ്ട് . ഇത് ഇദ്ദേഹത്തിന്റെ സ്പെഷ്യൽ ഇന്നിങ്സാണ് . ക്യാപ്റ്റന്റെ ഉത്തരവാദിത്തമൊന്നും ഇയാൾക്കില്ല . എല്ലായ്പ്പോഴും ഒളിച്ചോടുന്ന പ്രകൃതമാണ് ഇയാളുടേത് . ' ' എന്നായിരുന്നു പന്തിൻറെ തകർപ്പൻ കമൻറ് .
technology,"രാത്രികാലത്ത് റൂമിലെ ലൈറ്റുകൾ അണച്ച് പുതപ്പിനടിയിൽ ഫോൺ ബ്രൌസ് ചെയ്യാറുണ്ടോ നിങ്ങൾ . എങ്കിൽ സൂക്ഷിച്ചോളൂ , വൈകാതെ നിങ്ങളുടെ കാഴ്ച്ചശക്തി നഷ്ടപ്പെട്ടേക്കാവുന്ന പണിയാണ് ഇതെന്നാണ് റിപ്പോർട്ട് . ഉറങ്ങും മുമ്പ് ഫോൺ ഉപയോഗിക്കുന്നത് ഉറക്കകുറവിന് മാത്രമല്ല , കാഴ്ചശക്തിയെയും ബാധിക്കുമെന്നാണ് പുതിയ പഠനം പറയുന്നത് . ന്യൂ ഇംഗ്ലണ്ട് ജേർണലിൽ ആണ് ഇത് സംബന്ധിച്ച പഠനം പ്രസിദ്ധീകരിച്ചത് . ഇത്തരത്തിലുള്ള ഫോൺ ഉപയോഗം താത്കാലികമായ കാഴ്ചശക്തി നഷ്ടപ്പെടലിനും ഇടയാക്കുന്നുണ്ട് . ഇരുട്ടിൽ കൂടുതൽ സമയം സ്മാർട്ട് ഫോൺ ഉപയോഗിക്കുമ്പോൾ അതിൽ നിന്നുള്ള ലേസർ രശ്മികൾ റെറ്റിനയ്ക്ക് ദോഷമായി മാറും . അടുത്തിടെ യുകെ സ്വദേശികളായ രണ്ടു യുവതികൾക്ക് ഇത്തരത്തിലുള്ള പ്രശ്നം റിപ്പോർട്ട് ചെയ്തതായി ഡോക്ടർമാർ പറയുന്നു . ഇംഗ്ലണ്ടിലെ 22 കാരിയായ യുവതിയിലാണ് ആദ്യമായി രോഗലക്ഷണം കണ്ട് തുടങ്ങിയത് . അവർ രാത്രിയിൽ ഉറങ്ങും മുൻപ് ദീർഘനേരം ഫോൺ ഉപയോഗിക്കുമായിരുന്നു . ഇടതുവശത്തേക്ക് ചരിഞ്ഞ് കിടന്ന് തലയണ കൊണ്ട് ഇടതു കണ്ണ് മൂടി വലതു കണ്ണിന് മുഴുവൻ ആയാസവും നൽകിയായിരുന്നു ഇവരുടെ ഫോൺ ഉപയോഗം ."
sports,ചാമ്പ്യൻസ് ട്രോഫി മത്സരത്തിന്റെ സെമിഫൈനലിൽ ബംഗ്ലാദേശിനെ നേരിടുമ്പോൾ രോഹിത് ശർമ്മയുടെ മനസ്സിൽ പഴയൊരു ഓർമ്മയായിരിക്കും ഉണ്ടായിരുന്നിരിക്കുക . 2015 ലോകകപ്പിലെ ക്വാർട്ടർ ഫൈനലിൽ ബംഗ്ലാദേശിനെതിരെയുള്ള മത്സരത്തിന്റെ ഓർമ്മ . പഴി കേട്ടതിന്റെ ഓർമ്മ . അതിനു പലിശസഹിതം കണക്കു വീട്ടിയാണ് രോഹിത് ശർമ്മ ഇന്ന് സെഞ്ച്വറിയിലേക്ക് കുതിച്ചത് . ലോകകപ്പിൽ ബംഗ്ലാദേശിനെതിരിയുള്ള മത്സരത്തിൽ രോഹിത് ശർമ്മ 137 റൺസെടുത്ത് ഇന്ത്യിയുടെ വിജയത്തിൽ നിർണ്ണായകമയിരുന്നു . എന്നാൽ നാൽപ്പതാം ഓവറിൽ ഇന്ത്യയുടെ സ്കോർ 196റും വ്യക്തിഗത സ്കോർ 90ൽ നിൽക്കേ രോഹിത് ശർമ്മയ്ക്ക് വലിയൊരു അപ്പീൽ അതിജീവിക്കേണ്ടി വന്നു . റൂബലിന്റെ ഫുൾടോസ് പന്തിൽ രോഹിത് ശർമ്മ ഫീൽഡറുടെ കയ്യിലൊതുങ്ങി . പക്ഷേ ഹൈ ബോളോയതിനാൽ അമ്പയര് നോബോൾ വിളിച്ചു . പിന്നീട് രോഹിത് ശർമ്മ സെഞ്ച്വറിയിലേക്ക് കുതിക്കുകയും ഇന്ത്യയുടെ വിജയശിൽപ്പിയുമായി . പക്ഷേ സംഭവം വിവാദമായി . രോഹിത് ശർമ്മയും അമ്പയറും കൂടി തോൽപ്പിച്ചുവെന്ന് ബംഗ്ലാദേശ് ആരോപിച്ചു . അമ്പയറിംഗ് മോശമായിരുന്നുവെന്ന് ഐസിസി പ്രസിഡന്റ് മുസ്തഫ കമാലും പറഞ്ഞു . എന്തായാലും വീണ്ടും ഒരു ഐസിസി ടൂർണമെന്റിൽ ബംഗ്ലാദേശിനെ നേരിട്ടപ്പോൾ ഒരു ഇടർച്ച പോലുമില്ലാതെയാണ് രോഹിത് ശർമ്മ സെഞ്ച്വറി തികച്ചത് . നൂറ്റിയിരുപത്തി ഒമ്പത് പന്തുകളിൽ നിന്ന് 123 റൺസ് എടുത്ത് രോഹിത് ശർമ്മ പുറത്താകാതെ നിന്നു . ഇതിൽ ഒരു സിക്സും 15 ഫോറും ഉൾപ്പെടും . മാൻ ഓഫ് ദ മാച്ചും രോഹിത് ശർമ്മയാണ് . ഇത്തവണത്തെ ചാമ്പ്യൻസ് ട്രോഫിയിൽ ഒരു മത്സരത്തിലൊഴികെ രോഹിത് ശർമ്മ അർദ്ധ സെഞ്ച്വറിയുടെ മുകളിൽ സ്കോർ ചെയ്യുകയും ചെയ്തു .
sports,"സെപ്തംബർ 28ന് ആരംഭിക്കുന്ന ബംഗ്ലാദേശ് - ദക്ഷിണാഫ്രിക്ക പരമ്പരക്കിടെ ഇരു ടീമിലെ ഏതെങ്കിലും ഒരു താരം അതിരുവിട്ടാൽ അമ്പയർ ചുവപ്പു കാർഡുയർത്തി കാട്ടുന്നത് കണ്ട് ആരാധകർ അമ്പരക്കേണ്ട . ക്രിക്കറ്റ് നിയമങ്ങളിലെ പുതിയ പരിഷ്കാരങ്ങൾ ഈ മാസം 28ന് ആരംഭിക്കുന്ന ബംഗ്ലാദേശ് - ദക്ഷിണാഫ്രിക്ക പരമ്പര മുതൽ ഐസിസി പ്രാബല്യത്തിൽ വരുത്തുകയാണ് . അന്ന് ഇന്ത്യ - ഓസ്ട്രേലിയ നാലാം ഏകദിനമുണ്ടെങ്കിലും ആ മത്സരത്തിന് ഈ നിയമം ബാധകമായിരിക്കില്ല . ഇന്ത്യ - ഓസ്ട്രേലിയ ഏകദിന പരമ്പര നേരത്തേ തുടങ്ങിയതിനാലാണിത് . ഗ്രൌണ്ടിലെ അതിരുവിട്ട പെരുമാറ്റത്തിന് ഫു്ടബോളിലേതുപോലെ ചുവപ്പുകാർഡ് അടക്കമുള്ള വിപുലമായ മാറ്റങ്ങളാണ് ഐസിസി വരുത്തിയിരിക്കുന്നത് . കളിക്കാരന്റെ പെരുമാറ്റം മത്സരത്തെ മോശമായി ബാധിക്കുന്ന തരത്തിലുള്ളതാണെങ്കിൽ ആ കളിക്കാരനെ മത്സരത്തിൽ നിന്ന് താൽക്കാലികമായോ മത്സരം മുഴുവനായോ പുറത്താക്കാനും ഗ്രൌണ്ട് വിട്ടു പോവാൻ നിർദേശിക്കാനുമുള്ള അധികാരം ഇനിമുതൽ ഓൺ ഫീൽഡ് അമ്പയർക്കുണ്ടാകും . അമ്പയറെ ഭീഷണിപ്പെടുത്തുന്നതും എതിർതാരത്തെയോ അതല്ലെങ്കിൽ മറ്റാരേയെങ്കിലുമോ കായികമായി നേരിടുന്നതും ഐ . സി . സി നിയമാവലിയിൽ ലെവൽ ഫോർ ഒഫെൻസിൽ ഉൾപ്പെടുത്തി . അതുപോലെ ഒരു ബൌളർ മനഃപൂർവം നോ ബോൾ എറിഞ്ഞതായി കണ്ടെത്തിയാൽ ആ ബൌളറെ ആ മത്സരത്തിൽ നിന്നോ ഇന്നിംഗ്സിൽ നിന്നോ ബൌൾ ചെയ്യുന്നതിൽ നിന്ന് പൂർണായും വിലക്കാനും അമ്പയർക്ക് അധികാരമുണ്ടാകും . 2009ൽ ഇന്ത്യാ - ശ്രീലങ്ക മത്സരത്തിൽ സെവാഗ് സെഞ്ചുറി അടിക്കുന്നത് തടയാൻ ലങ്കൻ നായകനായിരുന്ന കുമാർ സംഗക്കാരയുടെ നിർദേശാനുസരണം സൂരജ് രൺദീവ് മനഃപൂർവം നോ ബോളെറിഞ്ഞത് ഇന്ത്യൻ ആരാധകർ മറന്നിട്ടുണ്ടാവില്ല . റൺസിനായി ഓടുന്ന ബാറ്റ്സ്മാനെ തടയുന്നതോ തടസം സൃഷ്ടിക്കുന്നതോ ആയ ഏതൊരു പ്രവർത്തിയ്ക്കും പിഴ നൽകേണ്ടിവരും . ബൌളർ എറിയുന്ന പന്ത് ബാറ്റ്സ്മാന് അടുത്ത് എത്തുന്നതിന് മുമ്പ് ഒന്നിൽ കൂടുതൽ തവണ ബൌൺസ് ചെയ്താൽ അത് നോ ബോളാകും . നിലവിൽ ഇത് രണ്ട് തവണയാണ് . ബാറ്റ്സ്മാന്റെ ബാറ്റിൽ തട്ടിയശേഷം വിക്കറ്റ് കീപ്പറുടെയോ ഫീൽഡറുടെയോ ഹെൽമെറ്റിൽ തട്ടിവരുന്ന പന്തിൽ ക്യാച്ചെടുക്കുകയോ , സ്റ്റംപ് ചെയ്യുകയോ റൺ ഔട്ടാവുകയോ ചെയ്താലും അത് ഔട്ടായി പരിഗണിക്കും . കൈകൊണ്ട് പന്ത് തടുത്തിട്ടാലും ഹാൻഡ്ലിംഗ് ദ് ബോൾ ഔട്ടിന് പകരം ഫീൽഡീംഗ് തടസപ്പെടുത്തിയതിനുള്ള ഔട്ടായിട്ടാവും ഇനിമുതൽ പരിഗണിക്കുക . ഇതോടെ ഔട്ടാകുന്ന രീതികളുടെ എണ്ണം പത്തിൽ നിന്ന് ഒമ്പതായി ചുരുങ്ങും . ബാറ്റിന്റെ അളവിലും ഐ . സി . സി മാറ്റങ്ങൾ വരുത്തിയിട്ടുണ്ട് . ബാറ്റിന്റെ താഴ്വശം 40 മില്ലി മീറ്ററിൽ കൂടുതലാവാൻ പാടില്ല . വീതി 108 മില്ലിമീറ്ററിലും ആഴം ( ഡെപ്ത് ) 67 മില്ലിമീറ്ററുമാകണം . ഓൺ ഫീൽഡ് അമ്പയറുടെ തീരുമാനം പുനപരിശോധിക്കാനുള്ള ഡി . ആർ . എസിലും ഐസിസി കാതലായ മാറ്റങ്ങൾ വരുത്തിയിട്ടുണ്ട് . പ്രത്യേകിച്ച് ടെസ്റ്റ് ക്രിക്കറ്റിലാണ് ഇത് ബാധകമാവുക . ഇനി മുതൽ ഒരു ഇന്നിങ്സിൽ 80 ഓവറിന് ശേഷം പുതിയ റിവ്യൂ എടുക്കാൻ അവസരമുണ്ടാവില്ല . 80 ഓവർ വരെ രണ്ട് ഡി . ആർ . എസിനുള്ള അവസരമാണ് ഓരോ ടീമിനുമുണ്ടായിരുന്നത് . ആ രണ്ടെണ്ണത്തിലും പരാജയപ്പെട്ടാൽ 80 ഓവറിന് ശേഷം പുതിയ റിവ്യൂവിന് അവസരം നൽകിയിരുന്നു . എന്നാൽ ഇനി 80 ഓവറിന് ശേഷം പുതിയ റിവ്യൂവിനുള്ള അവസരം ലഭിക്കില്ല . ട്വന്റി - 20യിലും ഡിആർഎസിന് അവവസരം ഉണ്ടാകും . റൺഔട്ടിലും ഐ . സി . സി പുതയി നിർദേശങ്ങൾ മുന്നോട്ടുവെച്ചിട്ടുണ്ട് . ക്രീസിലേക്ക് ബാറ്റ്സ്മാൻ ഡൈവ് ചെയ്യുന്ന സമയത്ത് ബാറ്റ് ക്രീസിലെത്തിയിട്ടും ഗ്രൌണ്ട് തൊടാത്ത അവസ്ഥയിൽ നിൽക്കെ എതിർ കളിക്കാരൻ വിക്കറ്റ് തെറിപ്പിച്ചാൽ ഇനി മുതൽ ബാറ്റ്സ്മാൻ റൺഔട്ടാവില്ല . സ്റ്റമ്പിങ്ങിന്റെ സമയത്തും നിയമം ഇതുതന്നെയാണ് . വിക്കറ്റ് കീപ്പറോ ഫീൽഡറോ ധരിച്ച ഹെൽമെറ്റിൽ തട്ടിയ ശേഷമാണ് ഒരു ബാറ്റ്സ്മാൻ റൺഔട്ടാവുന്നതോ ക്യാച്ച് ചെയ്ത് പുറത്താവുന്നതോ സ്റ്റമ്പ് ചെയ്ത് പുറത്താവുന്നതോ ആണെങ്കിൽ അത് ഔട്ടായിത്തന്നെ പരിഗണിക്കും ."
business,"പൊതുമേഖല ബാങ്കുകളുടെ പ്രവർത്തനം വിലയിരുത്തിയ ശേഷം വാർത്താ സമ്മേളനത്തിൽ സംസാരിയ്ക്കുകയായിരുന്നു പി ചിദംബരം . അറ്റ നിഷ്കൃത ആസ്തി ഉയരുന്നത് അപകടമാണെന്ന് അദ്ദേഹം പറഞ്ഞു . കോർപ്പറേറ്റുകൾക്കൊപ്പം തന്നെ ചെറുകിട വ്യവസായ സംരഭങ്ങളും കിട്ടാക്കടം വരുത്തുന്നതിൽ പിന്നിലല്ല . കഴിഞ്ഞ സാന്പത്തിക വർഷം മൊത്തം വായ്പയുടെ 3.84 ശതമാനമായിരുന്നു അറ്റ നിഷ്കൃത ആസ്തി പൊതുമേഖല ബാങ്കുകളിലെ അറ്റ നിഷ്കൃയ ആസ്തി 28.5 ശതമാനം ഉയർന്നു . 2013 മാർച്ചിൽ 1.83 ലക്ഷം കോടിയായിരുന്ന കിട്ടാക്കടം 2013 സെപ്റ്റംബർ ആയപ്പോൾ 2.36 ലക്ഷം കോടിയായി ഉയർന്ന് . 2014 മാർച്ചോടെ ഇത് വീണ്ടും ഉയരാനാണ് സാധ്യത . ഏപ്രിൽ മുതൽ ഡിസംബർ വരെയുള്ള കാലയളവിൽ 18,933 കോടിയുടെ കിട്ടാക്കടം തിരിച്ച് പിടിയ്ക്കാൻ ബാങ്കുകൾക്ക് കഴിഞ്ഞു . യൂണൈറ്റഡ് ബാങ്ക് ഓഫ് ഇന്ത്യ 1200 കോടിയുടെ കിട്ടാക്കടം തിരിച്ച് പിടിച്ചെന്നും പി ചിദംബരം പറഞ്ഞു . വിദേശ നിക്ഷേപ നിർദ്ദേശങ്ങളിൽ വിദേശ നിക്ഷേപ ബോർഡിന് തീരുമാനം എടുക്കാമെന്നും പി ചിദംബരം പറഞ്ഞു ."
technology,"മെസ്യൂ എം3 മാക്സ് പുറത്തിറങ്ങി . ചൈനീസ് മൊബൈൽ നിർമ്മാതാക്കൾ ബിയജിംങ്ങിലാണ് ഈ ഫോൺ പുറത്തിറക്കിയത് . 6 ഇഞ്ചാണ് ഈ ഫോണിൻറെ ഡിസ്പ്ലേ . പോളി സിലിക്കോൺ ആണ് ഡിസ്പ്ലേ . 4100 എംഎഎച്ചാണ് ഈ ഫോണിൻറെ ബാറ്ററി ശേഷി . 45 ശതമാനം ചർജ് 30 മിനുട്ട് കൊണ്ട് ചാർജ് ചെയ്യപ്പെടുന്ന ഫാസ്റ്റ് റീചാർജിംഗ് ഈ ഫോണിനിലുണ്ട് . ഒപ്പം ഈ ഫോണിൽ ഗസ്റ്റ് മോഡും , ഫിംഗർപ്രിൻറ് സ്കാനറുമുണ്ട് . 64 ബിറ്റ് ചിപ്പ് ആണ് ഈ ഫോണിൻറെ കരുത്ത് . 3ജിബിയാണ് റാം ശേഷി . 64 ജിബിയാണ് ഇൻറേണൽ സ്റ്റോറേജ് . 128 ജിബി എസ്ഡി കാർഡ് ഉപയോഗിക്കാം . 13 എംപി പിൻ ക്യാമറയും , 5 എംപി മുൻക്യാമറയും ഈ ഫോണിനുണ്ട് . ഗ്രേ , സിൽവർ , ഗോൾഡ് , റോസ് ഗോൾഡ് എന്നീ കളറുകളിൽ ലഭിക്കുന്ന ഫോണിൻറെ ഇപ്പോഴത്തെ വില 255 ഡോളറാണ് ."
sports,ഏഷ്യൻ ഗെയിംസിൽ ഇന്ത്യക്ക് വീണ്ടും വെള്ളി . വനിതകളുടെ അമ്പെയ്ത്ത് കോമ്പൌട്ട് മത്സരത്തിലാണ് ഇന്ത്യൻ ടീം വെള്ളി നേടിയത് . കൊറിയയോട് ഫൈനലിൽ തോറ്റതോടെയാണ് ഇന്ത്യ വെള്ളി നേടിയത് . കൊറിയ 231 പോയിന്റ് നേടിയപ്പോൾ ഇന്ത്യക്ക് 228 പോയിന്റാണ് നേടാൻ സാധിച്ചത് . ആദ്യ സെറ്റിൽ ഇന്ത്യ 59 പോയിന്റ് നേടി . കൊറിയ 57 . രണ്ടാം സെറ്റിൽ കൊറിയ 58 പോയിന്റ് നേടിയപ്പോൾ ഇന്ത്യക്ക് 56 പോയിന്റ് . മൂന്നാം സെറ്റിൽ ഇരുവർക്കും 58 പോയിന്റ് വീതം . അവസാന സെറ്റിൽ കൊറിയ 58 പോയിന്റ് സ്വന്തമാക്കിയപ്പോൽ ഇന്ത്യക്ക് 55 പോയിന്റ് മാത്രമാണ് നേടാൻ സാധിച്ചത് .
entertainment,"രൺവീറിന്റെയും ദീപിക പദുക്കോണിന്റെയും ഒരു ബ്ലാക്ക് ആൻഡ് വൈറ്റ് ചുംബന ചിത്രം കുറച്ചു ദിവസമായി ഇന്റർനെറ്റിന് ചൂട് പകരുകയാണ് . റൺവീറും ദീപികയും 2015ൽ നടത്തിയ ഒരു ഫോട്ടോഷൂട്ടിലെ ഒരു ചിത്രമാണ് വൈറലായിരിക്കുന്നത് . സന ആർഷ് എന്ന ആരാധികയാണ് ഈ ചിത്രം ട്വിറ്ററിൽ പോസ്റ്റ് ചെയ്തത് . എന്റെ എല്ലാ നിയന്ത്രണങ്ങളും തെറ്റിക്കുന്ന ചിത്രം . . . എന്ന തലക്കെട്ടിൽ ദീപ്വീർ എന്ന ഹാഷ് ടാഗിലായിരുന്നു ചിത്രം പോസ്റ്റ് ചെയ്ത് . അടുത്തിടെ ഒരു മാധ്യമത്തിന് നൽകിയ അഭിമുഖത്തിൽ രൺവീർ ഇങ്ങനെ പറഞ്ഞിരുന്നു . ' ഞാൻ കരുതുന്നു , ഏറ്റവും നന്നായി ചുംബിക്കുന്നവളാണ് ദീപിക , നിങ്ങൾ കണ്ടിട്ടില്ലേ ആൻഗ് ലഗാ ദേ രേ . . . മുജേ രംഗ് ലഗാ ദേരെ എന്ന പാട്ടിലെ രംഗങ്ങൾ . . . . ' ആരാധകരെ ഏറെ രസിപ്പിച്ച അഭിമുഖങ്ങളിലൊന്നായിരുന്നു ഇത് . എന്നാൽ രൺവീറും ദീപികയും തമ്മിലുള്ള ബ്ലാക്ക് ആൻഡ് വൈറ്റ് ചിത്രം ചൂടുപിടിപ്പിച്ചത് ഇരുവരുടെയും ആരാധകരെയായിരുന്നു . ദീപ്വീർ എന്ന ഹാഷ് ടാഗിൽ ദീപികയും രൺവീറും ഒന്നിച്ച സിനിമകളിലെ ചിത്രങ്ങളും രംഗങ്ങളും ട്വിറ്ററിൽ തരംഗമാവുകയാണ് . ഒരു ചുംബന രംഗത്തിൽ നിയന്ത്രണം പോയ ആരാധികയുടെ ചിത്രം ഇപ്പോൾ ഇന്റർനെറ്റിനെ തന്നെ ചൂടുപിടിപ്പിക്കുകയാണ് ."
sports,"അണ്ടർ പതിനേഴ് ലോകകപ്പ് മത്സരത്തിനുള്ള ഇന്ത്യൻ ടീമിലെ ഏക മലയാളിയാണ് തൃശൂരുകാരൻ രാഹുൽ . മകൻ രാജ്യത്തിനായി ബൂട്ടുകെട്ടി കളത്തിലിറങ്ങുന്നത് കാത്തിരിക്കുകയാണ് ഒല്ലൂക്കരയിലെ കണ്ണോളി വീട് . തൃശൂർ ഒല്ലൂക്കര ശ്രേയസ് നഗറിലെ കണ്ണോളി വീട് കാത്തിരിക്കുന്ന വാർത്തയെത്തിയതിന്റെ സന്തോഷത്തിലാണ് . രാജ്യം ആതിഥേയത്വം വഹിക്കുന്ന അണ്ടർ പതിനേഴ് മത്സരത്തിൽ ഒല്ലൂക്കരയുടെ സ്വന്തം രാഹുൽ ബൂട്ടണിയിയുന്നു . അച്ഛനും അമ്മയും സഹോദരിയും മുത്തശ്ശിയുമാണ് ഇവിടെയുള്ളത് . ചെറുപ്പം തൊട്ടേ സ്പോർട്സിൽ കമ്പമുണ്ടായിരുന്ന രാഹുൽ മുക്കാട്ടു കരയിലാണ് ഒമ്പതാം ക്ലാസുവരെ പഠിച്ചത് . മുക്കാട്ടുകരയിലെയും മഞ്ഞുമ്പാടത്തെയും മൈതാനങ്ങളാണ് മധ്യ നിര താരത്തെ തേച്ചുമിനുക്കിയത് . പിന്നീട് തൃശൂർ ജില്ലാ , സംസ്ഥാന ടീമുകളിൽ അംഗമായി . 2014 ൽ തൃശൂരിൽ നടന്ന അണ്ടർ പതിനാല് ഫുട്ബോൾ ചാംപ്യൻ ഷിപ്പിൽ മികച്ച കളിക്കാരനായതാണ് വഴിത്തിരിവായത് . രാജ്യം വിളിച്ചപ്പോഴും സ്ഥിരോത്സോഹത്തോടെ രാഹുൽ പന്തുതട്ടി . പിന്നീട് അണ്ടർ പതിനേഴിനുള്ള പരിശീലന ക്യാപിലേക്ക് . ഒടുവിൽ ആ വാർത്തയെത്തി രാഹുൽ രാജ്യത്തിനുവേണ്ടി അണ്ടർ പതിനേഴ് കളിക്കുന്ന ഏക മലയാളി . രണ്ടുമാസം മുമ്പാണ് രാഹുൽ നാട്ടിലേക്ക് വന്നുപോയത് . ഇതുവരെ മകൻറെ കളി കുടുംബം നേരിട്ട് കണ്ടിട്ടില്ല . അണ്ടർ 17ൽ മകൻ കളിക്കുന്നത് നേരിട്ട് കാണാൻ പോകുന്നതിനുള്ള തയാറെടുപ്പിലാണ് കുടുംബം . രാജ്യത്തിനായി മികച്ച പ്രകടനം പുറത്തെടുക്കാൻ ചിണ്ടാപ്പിയെന്ന് വീട്ടുകാർ സ്നേഹപൂർവം വിളിക്കുന്ന രാഹുലിന് കഴിയട്ടെ എന്നാണ് അമ്മയുടെ പ്രാർഥന സ്വന്തം നാട്ടുകാരൻ ഐ എം വിജയനാണ് രാഹുലിൻറെ ഹീറോ . ക്രിസ്റ്റാനോ റോണാൾഡോയാണ് രാഹുൽ ആരാധിക്കുന്ന മറ്റൊരു താരം . രാജ്യത്തിനായി മികച്ച പ്രകടനം പുറത്തെടുത്ത് തൃശൂരിൻറെ ഫുട്ബോൾ പെരുമ കാക്കാൻ രാഹുലിന് ആവുമെന്നാണ് ജന്മനാടിൻറെ പ്രതീക്ഷ ."
entertainment,"അമ്മയിൽ നിന്ന് രാജി വച്ച നടിമാരെക്കുറിച്ചുള്ള കെ . ബി . ഗണേഷ് കുമാർ എംഎൽഎയുടെ ശബ്ദസന്ദേശത്തിനെതിരേ തുറന്നടിച്ച് രമ്യ നമ്പീശൻ . ഗണേഷിൻറെ വാക്കുകൾ മറുപക്ഷത്തിൻറെ നിലവാരമാണ് കാണിക്കുന്നതെന്ന് രമ്യ അഭിപ്രായപ്പെട്ടു . ഏഷ്യാനെറ്റ് ന്യൂസിൻറെ പോയിൻറ് ബ്ലാങ്കിലാണ് രമ്യ നമ്പീശൻറെ പ്രതികരണം . അമ്മയിലേക്ക് ദിലീപിനെ തിരിച്ചെടുക്കാനുണ്ടായ തീരുമാനത്തെയും രമ്യ വിമർശിച്ചു . "" അതീവ രഹസ്യമായാണ് ദിലീപിനെ സംഘടനയിലേക്ക് തിരിച്ചെടുത്തത് . തീരുമാനങ്ങൾ എക്സിക്യൂട്ടീവ് അംഗങ്ങളെ അറിയിക്കേണ്ടതാണ് . നേരത്തേ എടുത്ത തീരുമാനമാണെങ്കിൽ എന്തുകൊണ്ട് അറിയിച്ചില്ല ? "" ദിലീപിനെ തിരിച്ചെടുക്കാനുള്ള തീരുമാനം ചിലരുടേത് മാത്രമാണെന്നും സംഘടനയിൽ ചിലർ മാത്രം തീരുമാനം എടുക്കുകയാണെന്നും രമ്യ അഭിപ്രായപ്പെട്ടു . അമ്മയിൽ നിന്ന് രാജിവച്ച നടിമാർ കുഴപ്പക്കാരാണെന്നും ഇപ്പോഴത്തെ വിവാദങ്ങളിൽ താരസംഘടനയിലെ അംഗങ്ങളാരും പ്രതികരിക്കേണ്ടെന്നും ഗണേഷ് കുമാർ ജനറൽ സെക്രട്ടറി ഇടവേള ബാബുവിന് അയച്ച ശബ്ദസന്ദേശമാണ് ഏതാനും ദിവസം മുൻപ് പുറത്തെത്തിയത് . വാർത്തകളും ഫേസ്ബുക്ക് പോസ്റ്റുകളും കണ്ട് ഭയപ്പെടരുതെന്നും രാജി വച്ച നാല് പേർ അമ്മയോട് ശത്രുത പുലർത്തുന്നവരും സ്ഥിരമായി കുഴപ്പങ്ങളുണ്ടാക്കുന്നവരാണെന്നും ഗണേഷ് സന്ദേശത്തിൽ പറഞ്ഞിരുന്നു ."
business,"ജയിൽ മോചനശേഷം രാമചന്ദ്രൻ ' 90 കളിൽ പെട്ടെന്ന് കുവൈറ്റ് യുദ്ധമുണ്ടായതിനെ തുടർന്ന് നഷ്ടങ്ങൾ ഒരുപാട് സംഭിച്ചതാണ് ഞങ്ങൾക്ക് എന്നിട്ടും ശക്തമായി തിരിച്ചുവരാൻ അറ്റ്ലസ് ഗ്രൂപ്പിന് സാധിച്ചു . ഇപ്പോഴുളള തളർച്ചയിൽ നിന്നും ഞങ്ങൾ അതെപോലെ ഉയർന്നുവരും . അറ്റ്ലസ് ഗ്രൂപ്പിൻറെ ഭാവിയെപ്പറ്റി പറയുമ്പോൾ രാമചന്ദ്രൻറെ മുഖത്തെ ആത്മവിശ്വാസം വളരെ ഉയർന്നതാണ് . അറ്റ്ലസ് ഗ്രൂപ്പ് ശക്തമായ മൂന്നാം വരവ് നടത്തുമെന്ന സൂചനകളാണ് അദ്ദേഹം ലോകത്തോട് പങ്കുവയ്ക്കുന്നത് . എല്ലാ കടങ്ങളും ഉടനെ സെറ്റിൽ ചെയ്യണം , അന്ന് കുറച്ചുകൂടി സമയം ലഭിച്ചിരുന്നെങ്കിൽ എനിക്ക് എല്ലാ പ്രശ്നങ്ങളും പരിഹരിക്കാമായിരുന്നു കാരണം , എനിക്ക് കടത്തേക്കാൾ ഉയർന്ന ആസ്തിയുണ്ടായിരുന്നു . ഞാൻ എപ്പോഴും മുന്നോട്ട് മാത്രമാണ് നോക്കുന്നത് . നമ്മൾ ജോലി ചെയ്യുമ്പോൾ ചിലത് വിജയിക്കും ചിലത് പരാജയപ്പെടും പരാജയം അവസാനമല്ലല്ലോ . മൂന്ന് വർഷത്തെ ജയിൽ വാസത്തിനിടെ എനിക്ക് പലതും അവർ നിഷേധിച്ചു , അതിനാൽ പുതിയ ദിനങ്ങളെ ഞാൻ ആവേശത്തോടെയാണ് സ്വീകരിക്കുന്നത് . എൻറെ ബിസിനസിന് 5000 കോടിയുടെ വാർഷിക വിറ്റുവരവുണ്ടായിരുന്നതാണ് . ബിസിനസ് നഷ്ടത്തിലായതിന് കാരണം നോട്ടക്കുറവായിരുന്നു . ബിസിനസിൻറെ വളവും തിരിവും അറിയാത്ത ആളായിരുന്നു ഭാര്യ ഇന്ദിര , അവൾ എനിക്ക് ആത്മവിശ്വാസം തന്നതിനൊപ്പം എല്ലാം നന്നായി നോക്കി നടത്തി . ഭാര്യയെ ബിസിനസിൽ കുറച്ചുകൂടി പങ്കെടുപ്പിച്ചുകൊണ്ട് ജനകോടികൾ എന്നിൽ അർപ്പിച്ച വിശ്വാസത്തിൽ ഇനി ഞാൻ മുന്നോട്ട് പോകും . മൂന്ന് വർഷത്തെ ജയിൽ വാസത്തിന് എം എം രാമചന്ദ്രനിലെ ബിസിനസുകാരനെ ഒട്ടും തളർത്താനായിട്ടില്ലെന്ന് തെളിയിക്കുന്നതാണ് അദ്ദേഹത്തിൻറെ ഓരോ വാക്കുകളും . രാമചന്ദ്രനെന്ന അനുഭവ സമ്പത്തുളള ബിസിനസുകാരൻറെ വാക്കുകളിലെ നിന്ന് മൂന്നാം വരവിൽ അറ്റ്ലസ് ഗ്രൂപ്പിന് കരുത്ത് കൂടുമെന്ന് ഉറപ്പാണ് , കാരണം അറ്റ്ലസും രാമചന്ദ്രനും രണ്ടല്ല ഒന്നാണ് . "" ജനകോടികളുടെ വിശ്വസ്ത സ്ഥാപനം "" ഈ പരസ്യ വാചകങ്ങൾ എവിടെ കേട്ടാലും പ്രായഭേദമെന്യേ ഏതൊരു മലയാളിയുടെയും മനസിൽ ആ മനുഷ്യൻറെ രൂപം അറിയാതെ കടന്നുവരും . കോട്ടും സ്യൂട്ടുമണിഞ്ഞ് ക്യാമറയ്ക്ക് മുന്നിലെത്തിയിരുന്ന അറ്റ്ലസ് രാമചന്ദ്രന് ഒരു കാലത്ത് മലയാളിയുടെ സ്വീകരണ മുറിയിൽ മറ്റേതൊരു ടെലിവിഷൻ താരത്തെക്കാളും സ്ഥാനമുണ്ടായിരുന്നു . കേവലമൊരു ബിസിനസുകാരൻ മാത്രമായിരുന്നില്ല എം എം രാമചന്ദ്രനെന്ന മതുക്കര മൂത്തേടത്ത് രാമചന്ദ്രൻ . നടൻ , സംവിധായകൻ , പ്രൊഡ്യൂസർ , വിതരണക്കാരൻ അങ്ങനെ സിനിമയുടെ സമസ്ത മേഖലകളിലും അദ്ദേഹത്തിൻറെ സാന്നിധ്യമെത്തി . സിനിമ മേഖലയിൽ നിന്ന് ലഭിച്ച ഈ അനുഭവ പരിചയമാവാം സിനിമ - മോഡലിംഗ് മേഖലകളിൽ നിന്നുളള താരങ്ങളെ പരമാവധി ഒഴിവാക്കി അറ്റ്ലസിൻറെ പരസ്യങ്ങളിൽ സ്വയം പ്രത്യക്ഷപ്പെടാനുളള ആത്മവിശ്വാസം അദ്ദേഹത്തിന് നൽകിയത് . സിനിമ മേഖലയാണോ അതോ ബിസിനസാണോ കൂടുതൽ ഇഷ്ടമെന്ന് രാമചന്ദ്രനോട് ചോദിച്ചാൽ രണ്ടും ഒരുപോലെയെന്നാവും ചിരിച്ചു കൊണ്ടുളള മറുപടിയെന്ന് സുഹൃത്തുക്കൾ പറയാറുണ്ട് . രാമചന്ദ്രൻറെ അറ്റ്ലസ് ഗ്രൂപ്പ് തൃശ്ശൂരിൽ ബാങ്ക് ജീവനക്കാരനായിട്ടാണ് രാമചന്ദ്രൻ തൻറെ ഔദ്യോഗിക ജീവിതം തുടങ്ങിയത് . പിന്നീട് എഴുപതുകളിൽ കുവൈറ്റിലേക്ക് തൻറെ ഔദ്യോഗിക ജീവിതം അദ്ദേഹം പറിച്ചുനട്ടു . എൺപതുകളിലാണ് രാമചന്ദ്രൻ സ്വർണ്ണ വ്യവസായത്തിലേക്കിറങ്ങുന്നത് . അറ്റ്ലസ് എന്ന പേരിലുളള ജൂലറി ശൃഖലയുടെ ജനനം കുവൈറ്റിൽ നിന്നായിരുന്നു . ജ്വല്ലറിക്ക് അറ്റ്ലസ് എന്ന പേര് നൽകിയത് ഒരു പാലസ്തീനിയായിരുന്നു . ആ രസകരമായ കഥ ഇങ്ങനെയാണ് . രാമചന്ദ്രൻ ജ്വല്ലറിക്ക് നൽകാനായി ഒരു മലയാളിത്ത്വം തുളുമ്പുന്ന പേരാണ് ആദ്യം തിരഞ്ഞെടുത്തത് . രജിസ്ട്രേഷൻ നടപടികൾ പൂർത്തീകരിക്കാൻ കുവൈറ്റ് വാണിജ്യ മന്ത്രാലയത്തിലെത്തിയ അദ്ദേഹത്തിൻറെ മനസ്സിലുണ്ടായിരുന്ന പേരുകളെല്ലാം പലസ്തീനിയായ ഉദ്യോഗസ്ഥൻ തള്ളിക്കളയുകയും അറ്റ്ലസ് എന്ന പേര് സ്ഥാപനത്തിന് നിർദ്ദേശിക്കുകയുമായിരുന്നു . അവിടം മുതലാണ് അറ്റ്ലസ് ഒരു ജ്വല്ലറി ബ്രാൻഡ് എന്ന നിലയിലുളള ശക്തമായ വളർച്ച ആരംഭിച്ചത് . സൌദി അറേബ്യ , കുവൈറ്റ് , യുഎഇ തുടങ്ങി ഗൾഫ് രാജ്യങ്ങളുടെ ആഭരണ വ്യാപാര മേഖലയിൽ കുറഞ്ഞകാലം കൊണ്ട് അറ്റ്ലസ് തങ്ങളുടെ ബിസിനസ് ശൃംഖല വ്യാപിപ്പിച്ചു . പ്രതാപ കാലത്ത് അറ്റ്ലസ്സിന് ഗൾഫിലും കേരളമടക്കം 50 ൽ കൂടുതൽ റീട്ടെയിൽ ഔട്ട്ലെറ്റുകൾ തുറക്കാനായി . തുറന്നവയെല്ലാം വലിയ വിജയവും നേടി . അതോടെ രാമചന്ദ്രൻറെ പേരിനോടൊപ്പം അദ്ദേഹത്തിൻറെ ബിസിനസ് ഗ്രൂപ്പിൻറെ പേര് കൂടി ചേർക്കപ്പെട്ടു . അങ്ങനെ എം എം രാമചന്ദ്രൻ അറ്റ്ലസ് രാമചന്ദ്രനായി മാറി . മറ്റ് ബിസിനസുകളിലേക്ക് ജ്വല്ലറി മേഖലയിൽ വളരുന്നതിനൊപ്പം അറ്റ്ലസ് മറ്റ് ബിസിനസുകളിലും നിക്ഷേപമിറക്കി . ഹെൽത്ത് കെയർ , മൾട്ടിമീഡിയ , റിയൽ എസ്റ്റേറ്റ് തുടങ്ങിയവയാണ് രാമചന്ദ്രൻ സജീവമായ മറ്റ് ബിസിനസുകൾ . ഒമാനിലാണ് അറ്റ്ലസ് ഹെൽത്ത് കെയർ തുടങ്ങിയത് . ദുബായിൽ സിനിമ നിർമ്മാണത്തിനുതകുന്ന എല്ലാ സൌകര്യവുമുളള അറ്റ്ലസ് സ്റ്റുഡിയോയും ഗ്രൂപ്പ് സ്ഥാപിച്ചു . ഇതോടെ അദ്ദേഹത്തിൻറെ സിനിമ നിർമ്മാണ മേഖലയിലുളള ഇടപെടലുകളും വർദ്ധിച്ചു . അറ്റ്ലസ് ഗ്രൂപ്പിൻറെ മൂല്യമായി കണക്കാക്കുന്നത് ഒരു ബില്യൺ ഡോളറിലുമേറെയാണ് അറ്റ്ലസ് രാമചന്ദ്രൻ വീഴുന്നു ബിസിനസ് ആവശ്യങ്ങൾക്കായി 1,000 കോടി രൂപ വിവിധ ബാങ്കുകളിൽ നിന്ന് രാമചന്ദ്രൻ ലോണെടുത്തു . ലോണിൻറെ തിരിച്ചടവ് മുടങ്ങുകയും ചെയ്തു . തുടർന്ന് , ലോണിനായി ബാങ്കുകളിൽ സമർപ്പിച്ചിരുന്ന അഞ്ചു കോടി ദിർഹത്തിൻറെ ചെക്ക് മടങ്ങിയതുമായി ബന്ധപ്പെട്ട് ആറ് കേസുകൾ ദുബായിൽ രജിസ്റ്റർ ചെയ്യപ്പെട്ടു . യുഎഇയിലുളള പതിനഞ്ച് ബാങ്കുകൾക്ക് പുറമേ ദുബായിയിൽ ശാഖയുളള ബാങ്ക് ഓഫ് ബറോഡയിൽ നിന്നും ലോണെടുത്തിരുന്നു . വായ്പ തിരിച്ചടവിൽ രാമചന്ദ്രനുമായി ബന്ധപ്പെടാൻ ബാങ്കുകൾ ശ്രമിച്ചെങ്കിലും നടന്നിരുന്നില്ല . പിന്നീട് , ബാങ്കുകൾ യോഗം ചേർന്ന് പരാതിയുമായി യുഎഇ സെൻട്രൽ ബാങ്കിന് മുൻപിലെത്തിയതാണ് രാമചന്ദ്രൻറെ അറസ്റ്റിലേക്ക് നയിച്ചത് . ഈ കേസുമായി ബന്ധപ്പെട്ട ദുബായ് പോലീസിൻറെ കുറ്റപത്രത്തെത്തുടർന്ന് കോടതി രാമചന്ദ്രനെ തടവിന് വിധിക്കുകയായിരുന്നു . ഒടുവിൽ മോചനം രാമചന്ദ്രനെക്കൂടാതെ മരുമകനെയും മകളെയും കോടതി ജയിൽ ശിക്ഷയ്ക്ക് വിധിച്ചിരുന്നു . മകൾ പിന്നീട് കടുത്ത ജാമ്യവ്യവസ്ഥകളോടെ മോചിതയായി . കഴിഞ്ഞ മൂന്ന് വർഷമായി സ്വത്തുക്കൾ നൽകി രാമചന്ദ്രനെയും മകളുടെ ഭർത്താവ് അരുണിനെയും മോചിപ്പിക്കാൻ ഭാര്യ ഇന്ദിര രാമചന്ദ്രൻ ശ്രമിച്ചെങ്കിലും ലക്ഷ്യം കണ്ടിരുന്നില്ല . പിന്നീട് കേന്ദ്ര സർക്കാർ വിഷയത്തിൽ ഇടപെടുകയായിരുന്നു . ഒടുവിൽ സ്വത്തുക്കൾ ബാങ്കുകളെ ഏൽപ്പിച്ച് അവരുടെ കൺസോഷ്യത്തിലൂടെ തുക തിരിച്ചടയ്ക്കാൻ ധാരണയിലെത്തിയത് രാമചന്ദ്രൻറെ മോചന സാധ്യതകൾ വർദ്ധിപ്പിച്ചു . സ്വർണ്ണ വാങ്ങാൻ വായ്പ നൽകിയ വ്യക്തി നൽകിയ കേസ് മാത്രമാണ് പിന്നീട് ശേഷിച്ചിരുന്നത് . കഴിഞ്ഞ കുറച്ച് നാളുകളിലായി നടന്ന ചർച്ചയിൽ അതിലും ധാരണയെത്തിയതോടെയാണ് ജയിൽ മോചനം എല്ലാ അർഥത്തിലും സാധ്യമായത് ."
entertainment,"ദേശീയ ചലച്ചിത്ര പുരസ്കാര ജേതാവ് സലിം അഹമ്മദിൻറെ പുതിയ ചിത്രത്തിൽ നായകനായി ടൊവിനോ തോമസ് . ' ആൻഡ് ദി ഓസ്കാർ ഗോസ് ടു ' എന്ന് പേരിട്ടിരിക്കുന്ന ചിത്രത്തിലെ കേന്ദ്രകഥാപാത്രത്തെയാണ് ടൊവിനോ അവതരിപ്പിക്കുന്നത് . അനു സിത്താരയാണ് ചിത്രത്തിൽ ടൊവിനോയുടെ നായികയായി എത്തുക . സിദ്ദിഖ് , സുരാജ് വെഞ്ഞാറമ്മൂട് , സലിംകുമാർ , അപ്പാനി ശരത് , അലൻസിയർ തുടങ്ങിയവർ മറ്റ് കഥാപാത്രങ്ങളെ അവതരിപ്പിക്കുന്നു . സംവിധായകനാവാൻ കഷ്ടപ്പെടുന്ന ആളുകളുടെ ജീവിതമാണ് ചിത്രത്തിൻറെ ഇതിവൃത്തമെന്ന് സലിം അഹമ്മദ് ഏഷ്യാനെറ്റ് ന്യൂസ് ഓൺലൈനിനോട് പറഞ്ഞു . സെപ്റ്റംബറിൽ സിനിമയുടെ ചിത്രീകരണമാരംഭിക്കും . ലോസ്ആഞ്ചലസ് , കാനഡ , ചെന്നൈ എന്നിവിടങ്ങളാണ് പ്രധാന ലൊക്കേഷനുകൾ . കഴിഞ്ഞ തവണത്തെ ഓസ്കർ പുരസ്കാരത്തോടത്തിൻറെ സമയത്താണ് ചിത്രത്തെക്കുറിച്ചുള്ള പ്രഖ്യാപനം നടന്നത് . ചിത്രത്തിൻറെ പേരും ഫസ്റ്റ്ലുക്ക് പോസ്റ്ററും ഫെയ്സ്ബുക്കിലൂടെ നേരത്തെ പുറത്തുവിട്ടിരുന്നു . ആദാമിന്റെ മകൻ അബു എന്ന ചിത്രത്തിലൂടെയാണ് സലിം അഹമ്മദ് സംവിധാന രംഗത്തേക്ക് എത്തുന്നത് . സലിം കുമാറിന് മികച്ച നടനുള്ളതടക്കം നാല് ദേശീയ പുരസ്കാരങ്ങൾ നേടി ചിത്രം . മമ്മൂട്ടിയെ നായകനാക്കി ഒരുക്കിയ പത്തേമാരി , കുഞ്ഞനന്തൻറെ കട എന്നിവയാണ് മറ്റ് സലിം അഹമ്മദ് ചിത്രങ്ങൾ . അതേസമയം തീവണ്ടി , മറഡോണ എന്നി ചിത്രങ്ങളാണ് ടൊവിനോയുടേതായി ഉടൻ തിയേറ്ററുകളിലെത്താനിരിക്കുന്ന മറ്റ് ചിത്രങ്ങൾ . ടൊവിനോ നായകനായി എത്തുന്ന മധുപാൽ ചിത്രം ഒരു കുപ്രസിദ്ധ പയ്യനും അണിയറയിൽ പുരോഗമിച്ചുകൊണ്ടിരിക്കുകയാണ് ."
technology,"ഒക്ടോബർ 14 മുതൽ 17വരെ ഫ്ലിപ്പ്കാർട്ട് , ആമസോൺ എന്നിവർ വൻ ഓഫറുകളാണ് ഉപയോക്താക്കൾക്ക് നൽകുന്നത് . ഫ്ലിപ്പ്കാർട്ട് ബിഗ് ദീവാലി സെയിൽ എന്ന പേരിൽ കച്ചവടം പൊടിപൊടിക്കാൻ ഒരുങ്ങുമ്പോൾ . ആമസോൺ ഗ്രേറ്റ് ഇന്ത്യൻ ഫെസ്റ്റ്വെൽ എന്ന പേരിലാണ് ഓഫർ പൂത്തിരി കത്തിക്കുന്നത് . ടിവി , ലാപ്ടോപ്പ് , ഫോണുകൾ , വീട്ടുപകരണങ്ങൾ എന്നിവയാണ് ഇരു സൈറ്റുകളും പ്രധാനമായും ഓഫറിൽ ലഭ്യമാക്കുന്നത് . ഏതാണ്ട് 30,000 ഉത്പന്നങ്ങൾക്ക് നോ കോസ്റ്റ് ഇഎംഐ ഓഫർ ആമസോൺ നൽകുന്നുണ്ട് . ഒപ്പം എക്സേഞ്ച് ഓഫറുകളും , ആമസോൺ പേ വഴി 500 രൂപവരെ ഒരോ ഡീലിനും ക്യാഷ്ബാക്കും ലഭിക്കും . എസ്ബിഐ ക്രഡിറ്റ് കാർഡ് ഉപയോഗിച്ച് വാങ്ങുന്നവർക്ക് 10 ശതമാനം ക്യാഷ്ബാക്ക് ആമസോണിൽ ലഭിക്കും . വിൽപ്പന ആരംഭിക്കുമ്പോൾ മാത്രം പ്രത്യേക ഡീൽ പ്രഖ്യാപിക്കൂ എന്നാണ് ഫ്ലിപ്പ്കാർട്ട് രീതി . എന്നാൽ 20 ശതമാനം ക്യാഷ് ബാക്ക് ഫോൺപേ വഴി നടത്തുന്ന ഡീലുകളിൽ ഫ്ലിപ്പ്കാർട്ട് വാഗ്ദാനം ചെയ്യുന്നു . എച്ച്ഡിഎഫ്സി കാർഡിൽ 10 ശതമാനം ക്യാഷ്ബാക്കും നൽകും . ഒപ്പം 4 ലക്ഷത്തോളം ഫോണുകൾക്ക് നോ കോസ്റ്റ് ഇഎംഐ ലഭിക്കും . മോട്ടോ , ലെനോവ , ഷവോമി ഫോണുകൾക്ക് വൻ ഓഫറുകളാണ് ഫ്ലിപ്പ്കാർട്ട് വാഗ്ദാനം ചെയ്യുന്നത് . ഹോണർ പോലുള്ള ഫോണുകൾക്കും മികച്ച ഓഫർ നൽകുമെന്നാണ് റിപ്പോർട്ട് . ചില ഇലക്ട്രോണിക്ക് ബ്രാൻറുകൾക്ക് 80 ശതമാനം ഓഫർ നൽകുമെന്ന് ഫ്ലിപ്പ്കാർട്ട് പറയുന്നു . ടിവി വാങ്ങുന്നവർക്ക് 40 ശതമാനം വരെ ഓഫറാണ് ആമസോൺ മുന്നോട്ട് വയ്ക്കുന്നത് . ഹെഡ്ഫോൺ സ്പീക്കർ എന്നിവയ്ക്ക് 60 ശതമാനം വരെ ആമസോൺ ഓഫർ നൽകുന്നു . 50 ശതമാനത്തോളം ലാഭത്തിൽ സ്റ്റോറേജ് ഡിവൈസ് വാങ്ങുവാൻ സാധിക്കും . ആമസോൺ ബേസിക്ക് പ്രോഡക്ടിന് 60 ശതമാനം വരെ ഓഫർ ഗ്രേറ്റ് ഇന്ത്യൻ ഫെസ്റ്റിവല്ലിൽ നൽകുന്നുണ്ട് . രാവിലെ 8 മുതൽ ഉച്ചയ്ക്ക് 12വരെയുള്ള ഗോൾഡൻ മണിക്കൂറിൽ പ്രത്യേക ഓഫറുകൾ ഉണ്ട് . ഈ സമയം 499ന് താഴെയുള്ള ഡീലുകൾ ചിലപ്പോൾ തീർത്തും സൌജന്യമായി ലഭിക്കാനുള്ള സാധ്യതയും ആമസോൺ ഒരുക്കുന്നു ."
business,"ഓഹരി വിപണിയിൽ നേട്ടം തുടരുന്നു . സെൻസെക്സ് 28,300നും നിഫ്റ്റി 8,750നും മുകളിലാണ് വ്യാപാരം ചെയ്യുന്നത് . ആഗോള വിപണികളിലെ നേട്ടത്തിനൊപ്പം വായ്പ നയത്തിൽ റിസർവ് ബാങ്ക് പലിശ കുറച്ചേക്കുമെന്ന പ്രതീക്ഷയാണ് വിപണിയലെ നേട്ടത്തിന് അടിസ്ഥാനം . എണ്ണ , ഫാർമ , എഫ്എംസിജി സെക്ടറുകൾ നേട്ടത്തിലാണ് . അതേസമയം ബാങ്കിംഗ് , ഇൻഫ്ര ഓഹരികൾ സമ്മർദ്ദത്തിലാണ് . ഗെയിൽ , ഒൻജിസി , സിപ്ല എന്നീ കമ്പനികളാണ് ഇന്ന് നേട്ടപ്പട്ടികയിൽ മുന്നിൽ . കോൾ ഇന്ത്യ , ലാർസൻ , ആക്സിസ് ബാങ്ക് എന്നിവ നഷ്ടം നേരിട്ടു . ഡോളറുമായുള്ള വിനിമയത്തിൽ രൂപ ഇന്നും നേട്ടത്തിലാണ് . 66 രൂപ 56 പൈസയിലാണ് നിലവിൽ രൂപ ."
sports,"ശീഖർ ധവാനും കെഎൽ രാഹുലും ചേർന്നിട്ട അടിത്തറ മധ്യനിരയ്ക്ക് മുതലാക്കാനായില്ലെങ്കിലും ശ്രീലങ്കയ്ക്കെതിരായ മൂന്നാം ക്രിക്കറ്റ് ടെസ്റ്റിലും ഇന്ത്യ മികച്ച സ്കോറിലേക്ക് നീങ്ങുന്നു . ഒന്നാം ദിനം കളി നിർത്തുമ്പോൾ ഇന്ത്യ ആറ് വിക്കറ്റ് നഷ്ടത്തിൽ 329 റൺസെന്ന നിലയിലാണ് . ഒരു റണ്ണുമായി ഹർദ്ദീക് പാണ്ഡ്യയും 13 റൺസുമായി വൃദ്ധിമാൻ സാഹയും ക്രീസിൽ . ഏകദിന ശൈലിയിൽ ബാറ്റ് വീശിയ ശീഖർ ധവാൻ നേടിയ സെഞ്ചുറിയും മികച്ച പിന്തുണ നൽകിയ കെ എൽ രാഹുലിന്റെ അർധസെഞ്ചുറിയും ചേർന്നപ്പോൾ ഓപ്പണിംഗ് വിക്കറ്റിൽ ഇന്ത്യ 188 റൺസടിച്ചു . എന്നാൽ 85 റൺസെടുത്ത രാഹുൽ പുറത്തായതിന് പിന്നാലെ 123 പന്തിൽ 119 റൺസെടുത്ത ധവാനും മടങ്ങിയതോടെ ഇന്ത്യൻ മധ്യനിര അപ്രതീക്ഷിത തകർച്ച നേരിട്ടു . കഴിഞ്ഞ രണ്ട് ടെസ്റ്റിലും സെഞ്ചുറി നേടിയ ചേതേശ്വർ പൂജാര ( 8 ) , അജിങ്ക്യാ രഹാനെ ( 17 ) , ക്യാപ്റ്റൻ വിരാട് കോലി ( 42 ) , അശ്വിൻ ( 31 ) എന്നിവർ വലിയ സ്കോർ നേടാതെ പുറത്തായതോടെ ആദ്യദിനം തന്നെ 400 അടിച്ച് ലങ്കയെ സമ്മർദ്ദത്തിലാക്കാനുള്ള ഇന്ത്യൻ നീക്കം പാളി . എങ്കിലും സ്പിന്നർമാരെ സഹായിക്കുന്ന പിച്ചിൽ 400 ന് അടുത്ത് ഏത് സ്കോറും ലങ്കയ്ക്ക്മേൽ സമ്മർദ്ദമുയർത്തും . ലങ്കയ്ക്കായി പുഷ്പകുമാര മൂന്ന് വിക്കറ്റെടുത്തപ്പോൾ സണ്ടകൻ രണ്ട് വിക്കറ്റ് വീഴ്ത്തി . നേരത്തെ തുടർച്ചയായ മൂന്നാം ടെസ്റ്റിലും ടോസ് നേടി ക്യാപ്റ്റൻ വിരാട് കോലി ബാറ്റിംഗ് തെരഞ്ഞെടുത്തു . വിലക്ക് മൂലം കളിക്കാതിരുന്ന രവീന്ദ്ര ജഡേജയ്ക്ക് പകരം കുൽദീപ് യാദവിനെ ഉൾപ്പെടുത്തിയാണ് ഇന്ത്യ ഇറങ്ങിയത് ."
business,"കഴിഞ്ഞ പത്ത് വർഷത്തിനിടയിലെ ഏറ്റവും കുറഞ്ഞ നികുതി വരുമാന വളർച്ചയിൽ കേരളം . വളർച്ചയിൽ ഇടിവ് രേഖപ്പെടുത്തിയതിനെത്തുടർന്ന് വികസന - സമൂഹ്യക്ഷേമ പദ്ധതികളെ വലിയതോതിൽ ബാധിച്ചേക്കുമെന്ന ആശങ്കയിലാണ് ഇപ്പോൾ സംസ്ഥാന ധന വകുപ്പ് . ജിഎസ്ടിയിലേക്ക് മാറിയതിനാലാണ് വരുമാനത്തിൽ ഇടിവ് നേരിട്ടതെന്ന് സാമ്പത്തിക നീരിക്ഷകർ വാദിക്കുന്നു . കഴിഞ്ഞ സാമ്പത്തിക വർഷത്തെ കണക്കുകൾ വച്ച് പരിശോധിക്കുമ്പോൾ ജിഎസ്ടി , വാറ്റ് എന്നിവയിൽ നിന്നുളള ഈ വർഷത്തെ നികുതി വരുമാനത്തിൻറെ വളർച്ച നാല് ശതമാനം മാത്രമാണ് . 2012 - 13 വർഷത്തിൽ 25 ശതമാനം വരുമാന വളർച്ചയാണ് സംസ്ഥാനം നേടിയതെങ്കിൽ 2016 - 17 വർഷത്തിൽ മുൻ വർഷത്തെക്കാൾ 10 ശതമാനമായിരുന്നു വളർച്ച . ഇതോട കേന്ദ്രം നൽകുന്ന ജിഎസ്ടി നഷ്ടപരിഹാരത്തെ കേരള സർക്കാരിന് കൂടുതൽ ആശ്രയിക്കേണ്ടിവരും . സംസ്ഥാന ജിഎസ്ടി വകുപ്പാണ് ഇത് സംബന്ധിച്ച കണക്കുകൾ പുറത്ത് വിട്ടത് . ശരാശരി 14 ശതമാനം വരുമാന വളർച്ചയാണ് സംസ്ഥാന സർക്കാർ ജിഎസ്ടിയിൽ നിന്ന് പ്രതീക്ഷിച്ചതെങ്കിലും അത് വെറും നാല് ശതമാനത്തിലേക്ക് ചുരുങ്ങി . ഇതോടെ ചിലവുകളുടെ കാര്യത്തിൽ സർക്കാരിന് മുണ്ടുമുറുക്കിയുടുക്കേണ്ടിവരും . വിവിധ ക്ഷേമ പ്രവർത്തനങ്ങളും വികസനപ്രവർത്തനങ്ങൾക്കും തുക കണ്ടെത്താൻ സർക്കാർ ഇതോടെ ബദൽ സംവിധാനം കണ്ടുപിടിക്കേണ്ടിവരും ."
entertainment,"ഇരുപത്തിരണ്ടാം വയസ്സിൽ ഒരു ത്രില്ലർ ചിത്രം ഹിറ്റാക്കി പ്രേക്ഷകരെ അമ്പരിപ്പിച്ച സംവിധായകനാണ് കാർത്തിക് നരേൻ . ധ്രുവങ്ങൾ പതിനാറ് എന്ന ചിത്രത്തിനു ശേഷം കാർത്തിക് നരേൻ പുതിയ സിനിമയുമായി എത്തുകയാണ് . നരഗസൂരൻ എന്ന ചിത്രമാണ് കാർത്തിക് നരേൻ സംവിധാനം ചെയ്യുന്നത് . ചിത്രത്തിൽ ഒരു പ്രധാന കഥാപാത്രത്തെ അവതരിപ്പിക്കുന്നത് മലയാളി താരം ഇന്ദ്രജിത്ത് ആണ് . ലക്ഷ്മണൻ എന്ന പൊലീസ് കഥാപാത്രത്തെയാണ് ഇന്ദ്രജിത്ത് അവതരിപ്പിക്കുന്നത് . സിനിമയെ കുറിച്ച് ഇന്ദ്രജിത്ത് പറയുന്നു - കാർത്തിക് നരേനും അദ്ദേഹത്തിന്റെ ചെറുപ്പക്കാരായ ടീമിനൊപ്പവും പ്രവർത്തിക്കാൻ സാധിച്ചത് ഒരുപാട് സന്തോഷം നൽകി . ഇങ്ങനെയൊരു ടീമിനൊപ്പമായതിനാൽ ഭാഷ ഒരു തടസ്സമായില്ല . മികച്ച തിരക്കഥയിൽ ഒരുങ്ങുന്ന ഈ സിനിമയിൽ ലക്ഷ്മൺ എന്ന പൊലീസ് കഥാപാത്രത്തെയാണ് ഞാൻ അവതരിപ്പിക്കുന്നത് . ഇന്നുവരെ ഞാൻ ചെയ്തിട്ടുള്ള പൊലീസ് കഥാപാത്രങ്ങളിൽ ഏറ്റവും മികച്ചത് . പുതിയ ഭാഷയിലാണ് സിനിമ എഴുതിയിരിക്കുന്നതും അത് അവതരിപ്പിച്ചിരിക്കുന്നതും . അരവിന്ദ് സാമി , സുന്ദീപ് കിഷൻ , ശ്രീയ സരൺ , ആത്മിക എന്നീ സഹതാരങ്ങൾക്കൊപ്പം അഭിനയിക്കാൻ കഴിഞ്ഞതിലും അതിയായ സന്തോഷം . ഒരു ടീം എന്ന നിലയിൽ ഞങ്ങളുടെ കഴിവിന്റെ പരമാധവി ചെയ്തിട്ടുണ്ട് . നഗരസൂരൻ നിങ്ങൾ ഇഷ്ടപ്പെടും . ഒൺട്രക എന്റർടെയ്ൻമെന്റിന്റെ ബാനറിൽ ഗൌതം വാസുദേവ് മേനോൻ ആണ് ചിത്രം നിർമ്മിക്കുന്നത് ."
entertainment,"ദിലീഷ് പോത്തനും ഫഹദ് ഫാസിലും ഒന്നിച്ച ' തൊണ്ടി മുതലും ദൃക്സാക്ഷിയും ' മികച്ച പ്രതികരണം നേടി പ്രദർശനം തുടരുകയാണ് . സിനിമയെ പ്രശംസിച്ച് ബി ഉണ്ണിക്കൃഷ്ണൻ ഫേസ്ബുക്കിൽ കുറിപ്പെഴുതി . ബി ഉണ്ണിക്കൃഷ്ണന്റെ ഫേസ്ബുക്ക് പോസ്റ്റ് ‘മറ്റു പലരേയും പോലെ , ഞാനും ഏറെ ആവേശത്തോടെ , പ്രതീക്ഷയോടെ കാണാൻ കാത്തിരുന്ന ചിത്രമാണ് , "" തൊണ്ടിമുതലും ദൃക്സാക്ഷിയും . "" കണ്ടു . ഇഷ്ടമായി , വളരെയധികം . ലളിതമായ ഒരു കഥ . വളരെ റിയലിസ്റ്റിക്കായ ആഖ്യാനം , അഭിനേതാക്കളുടെ ഗംഭീരപ്രകടനം , മികച്ച സാങ്കേതിക ഘടകങ്ങൾ , രാജീവ് രവിയുടെ ഛായാഗ്രഹണം , സജിയുടെ തിരക്കഥ , ശ്യാം പുഷ്ക്കരന്റെ സർഗ്ഗാത്മക ഇടപെടൽ , സർവ്വോപരി ദിലീഷ് പോത്തന്റെ ആവിഷ്ക്കാര മികവ് . . . നമ്മുടെ നിയമവ്യവസ്ഥയെ ഇത്ര ഫലപ്രദമായി ' സ്പൂഫ് ' ചെയ്യുകയും , കുറ്റം / വിചാരണ / ശിക്ഷ എന്നീ സംവർഗ്ഗങ്ങളെ നിശിതമായ ഹാസ്യത്തിലൂടെ അപനിർമിക്കുകയും ചെയ്യുന്ന ഒരു സിനിമ അടുത്ത കാലത്ത് കണ്ടിട്ടില്ല . മജിസ്ട്രേറ്റിന്റെ മകൻ ആർത്തിപിടിച്ച് ഭക്ഷണം കഴിക്കുന്നതിനെ പരിഹസിക്കുന്ന പൊലിസുകാരനോട് , "" കളിയാക്കല്ലേ , സാറെ , ഈ പ്രായത്തിൽ നല്ല വിശപ്പ് കാണുമെന്നു "" ( യഥാർത്ഥ വാചകങ്ങൾ ഇതാവണമെന്നില്ല , ഓർമ്മയിൽ നിന്നെഴുതുന്നത് ) പറയുന്ന കള്ളൻ , തിരക്കഥയിലെ ഒരു ' brilliant stroke ' ആണ് . ആ ഒരു ചെറിയ സ്പർശ്ശത്തിലൂടെ കള്ളന്റെ യാതനാഭരിതമായ ഭൂതം മാത്രമല്ല , കള്ളന്മാരെ ഉണ്ടാക്കുന്ന വിശപ്പിന്റെ രാഷ്ട്രീയം കൂടിയാണ് വെളിപ്പെടുന്നത് . ഇങ്ങനെ എത്രയോ മുഹൂർത്തങ്ങളുണ്ട് , ഈ സിനിമയിൽ . സുരാജും നായികയായ നിമിഷയും അലൻസിയറും മാത്രമല്ല , പൊലീസുകാരായ പുതിയ അഭിനേതാക്കളെല്ലാം തകർത്തു . ഫഹദ് ! ഒന്നും പറയാനില്ല . അയാളുടെ അഭിനയത്തിന്റെ തികവ് എഴുതി വിശദമാക്കേണ്ട ഒന്നല്ല ; അത് , കണ്ടറിയേണ്ട ഒന്നാണ് . നിർമാതാവ് സന്ദീപിനും , കൂട്ടാളിക്കും അഭിനന്ദനങ്ങൾ . പ്രിയ ദിലീഷ് പോത്തൻ , എന്റെ സ്നേഹം , ആദരവ് , ആശ്ലേഷം . ’"
technology,"ഭൂമിക്ക് പുറത്ത് ജീവനുണ്ടോ എന്ന അന്വേഷണത്തിൽ വഴിത്തിരിവായി പുതിയ ഗ്രഹത്തിൻറെ കണ്ടെത്തൽ . ഭൂമിയിൽ ജീവൻ നിലനിൽക്കാൻ കാരണമെന്ന് കരുതുന്ന സഹചര്യങ്ങൾ ഉണ്ടെന്ന് കരുതുന്ന ഗ്രഹമാണ് സൌരയുഥത്തിന് വെളിയിൽ നാസയുടെ ബഹിരാകാശ ദൂരദർശിനി കെപ്ലർ കണ്ടെത്തിയത് . എൽഎച്ച്എസ് 1140ബി എന്നാണ് ഈ ഗ്രഹത്തിന് നൽകിയിരിക്കുന്ന പേര് . ഭൂമിപോലെ പാറകൾ നിറഞ്ഞ ഗ്രഹമാണിതെന്നാണ് കണ്ടെത്തൽ . ജലം ഉണ്ടാകാനുള്ള താപനിലയാണ് ഗ്രഹത്തിൻറെ ഉപരിതലത്തിൽ എന്നാണ് കണ്ടെത്തൽ . ജേർണൽ നാച്ച്യൂറൽ ഈ ഗ്രഹം സംബന്ധിച്ച പഠനം ബുധനാഴ്ച പ്രസിദ്ധീകരിച്ചു . കഴിഞ്ഞ ചില വർഷങ്ങളിൽ ഭൂമിക്ക് സമാനമായ 52 ഗ്രഹങ്ങൾ ബഹിരാകാശ ഗവേഷണത്തിലൂടെ കണ്ടെത്തിയിട്ടുണ്ട് . അതിൽ തന്നെ ഏറ്റവും മികച്ച കണ്ടെത്തലാണ് പുതിയത് എന്നാണ് റിപ്പോർട്ട് . ഇതുവരെ കെപ്ലർ മാത്രം 3,600 ഓളം ഗ്രഹങ്ങൾ കണ്ടെത്തിയിട്ടുണ്ട് ."
technology,"നോകിയ ആരാധകർ ഏറെ പ്രതീക്ഷയോടെ കാത്തിരുന്ന ബിഗ് ബജറ്റ് സ്മാർട്ഫോണായ നോകിയ 8 ഇന്ത്യയിൽ പുറത്തിറക്കി . 36 , 999 രൂപയാണ് വില . മെറ്റാലിക് രൂപകൽപന , ഇരട്ട ക്യാമറ , ഓസോ ഓഡിയോ , ഏറ്റവും പുതിയ ആൻഡ്രോയ്ഡ് ഒ എസ് എന്നിവയാണ് നോകിയ 8 - ന്റെ പ്രധാന സവിശേഷതകൾ . ഒക്ടോബർ 14 മുതൽ ഓൺലൈനായും ഓഫ്ലൈനായും നോകിയ 8 മോഡലുകളുടെ വിൽപന ആരംഭിക്കും . വിൻഡോസ് ഫോണുകൾ പുറത്തിറക്കി പരാജയപ്പെട്ട നോകിയ ഇപ്പോൾ ആൻഡ്രോയ്ഡ് മോഡലുകളുമായി വിപണിയിൽ ഇടംകണ്ടെത്താൻ ശ്രമിക്കുകയാണ് . നേരത്തെ വിലകുറഞ്ഞ മോഡലുകളായ നോകിയ 3 , നോകിയ 5 , നോകിയ 6 എന്നിവ ഇന്ത്യയിൽ പുറത്തിറക്കിയിരുന്നു . നോകിയ 8 - ന്റെ ഏറ്റവും പ്രധാന സവിശേഷതകൾ . . . ഗൊറില്ല ഗ്ലാസ് 5 - ഓട് കൂടിയ 5.2 ഇഞ്ച് ക്വാഡ്എച്ച്ഡി ഡിസ്പ്ലേ 64 ജിബി ഇന്റേണൽ സ്റ്റോറേജ് ( മൈക്രോ എസ്ഡി കാർഡ് ഉപയോഗിച്ച് 256 ജിബി വരെ ഉയർത്താം ) 13 എംപി വീതമുള്ള ഇരട്ട ക്യാമറകൾ - ഇതിൽ ഒന്ന് കളർ ചിത്രവും മറ്റൊന്ന് ബ്ലാക്ക് ആൻഡ് വൈറ്റ് ചിത്രങ്ങളും എടുക്കാം . ലൈറ്റ് കുറവുള്ള സാഹചര്യത്തിൽ ബ്ലാക്ക് ആൻഡ് വൈറ്റ് ക്യാമറ ഉപയോഗിക്കാം . ഇസഡ്ഇഐഎസ്എസ് സർട്ടിഫൈഡ് ക്യാമറയാണ് നോകിയ 8ൽ ഉള്ളത് . ആൻഡ്രോയ്ഡ് 7.1.1 നോഗട്ട് ഓപ്പറേറ്റിങ് സിസ്റ്റമാണ് നോകിയ 8ൽ ഉള്ളതെങ്കിലും ആൻഡ്രോയ്ഡ് 8.0 ഒറിയോയിലേക്ക് പിന്നീട് അപ്ഡേറ്റ് ചെയ്യാനാകും ."
technology,ഉയരം കൂടുതലുള്ള വ്യക്തികൾക്കാണ് കൂടുതൽ കാൻസർ സാധ്യതയെന്ന് പഠനം . നീളകൂടുതൽ പുകവലി പോലെ കാൻസറിനുള്ള ഒരു കാരണമാണെന്നാണ് പുതിയ പഠനം നൽകുന്ന സൂചന . എന്താണ് ഈ പഠനത്തിൻറെ ശാസ്ത്രീയത എന്ന് ചോദിച്ചാൽ നീളം കൂടിയ വ്യക്തികൾക്ക് കാൻസറിന് ഹേതുവാകാൻ സാധ്യതയുള്ള കൂടുതൽ കോശങ്ങളുണ്ടാകും എന്നാണ് പറയുന്നത് . ഉയരം അത്ര അനുകൂല ഘടകമായല്ല പഠനങ്ങളിൽ വിലയിരുത്തപ്പെടുന്നത് . ഉയരം കൂടുതൽ ഉള്ളവരിൽ ക്യാൻസർ സാധ്യത കൂടുതലാണെന്നാണ് പുതിയ പഠനത്തിലെ കണ്ടെത്തൽ . ഓരോ പത്ത് സെന്റീമീറ്റർ ഉയരം കൂടുമ്പോഴും ക്യാൻസർ സാധ്യത 13ശതമാനം കൂടുമെന്നാണ് പഠനത്തിലെ കണ്ടെത്തൽ . ശരാശരി ഉയരമുള്ള സ്ത്രീകളിൽ 500പേരിൽ 50 പേർക്ക് ക്യാൻസർ പിടിപെടുകയാണെങ്കിൽ ഉയരം കൂടുതൽ ഉള്ളവരിൽ 500ൽ 60പേർ ക്യാൻസർ ബാധിതരാകുമെന്നാണ് പഠനത്തിലെ കണ്ടെത്തൽ . ഉയരം കൂടുന്തോറും ക്യാൻസർ ബാധിതരുടെ എണ്ണവും വർദ്ധിക്കുമെന്ന് പഠനത്തിൽ പറയുന്നു . 23തരത്തിലുള്ള ക്യാൻസറുകൾ വിലയിരുത്തിയതിൽ 18തരം ക്യാൻസറുകൾക്കും ഉയരം അപകട ഘടകമായി കണ്ടെത്തി . ഒരു ദശലക്ഷത്തോളം ആളുകളിൽ നടത്തിയ പഠനമാണ് ഈ കണ്ടെത്തലിലേക്ക് എത്തിയത് . റോയൽ സൊസൈറ്റി പുറത്തുവിട്ട പഠന റിപ്പോർട്ടിൽ ഇത് വിശദീകരിക്കുന്നുണ്ട് . പുരുഷൻമാരുടെ ശരാശരി ഉയരം അഞ്ച് അടി എഴ് ഇഞ്ചും സ്ത്രീകളുടേത് അഞ്ച് അടി മൂന്ന് ഇഞ്ചും എന്ന് കണക്കാക്കിയാണ് . പഠനം നടത്തിയത് .
business,"സ്വിറ്റ്സർലാൻഡ് : ആർക്കും വേണ്ടാതെ 300 കോടി സ്വിസ്ബാങ്ക് ലോക്കറുകളിൽ ഉള്ളതായി റിപ്പോർട്ട് . സ്വിറ്റ്സർലാൻഡ് ബാങ്കിങ് ഓംബുഡ്സ്മാൻ പുറത്തുവിട്ട വിവരങ്ങളിലാണ് ആരും അവകാശവാദം ഉന്നയിക്കാത്ത നിരവധി നിഷ്ക്രിയ അക്കൌണ്ടുകൾ സ്വിസ് ബാങ്കുകളിൽ ഉണ്ടെന്ന കണക്കുകൾ പുറത്ത് വന്നത് . അവകാശികൾ ഇല്ലാത്തതിനാൽ തന്നെ ഇത് സ്വിസ് ബാങ്കുകളിൽ നിക്ഷേപിക്കപ്പെട്ടിരുന്ന ഇന്ത്യയിലെ രാഷ്ട്രീയക്കാരുടെ കള്ളപ്പണമാണെന്ന് വാദം ശക്തമായി . 3500 അക്കൌണ്ടുകൾ പരിശോധിച്ചതിൽ ആറ് അക്കൌണ്ടുകൾക്ക് ഇന്ത്യൻ ബന്ധമുണ്ടെന്നാണ് റിപ്പോർട്ട് . എന്നാൽ ഈ കണക്ക് വിശ്വസനീയമല്ലെന്നും വാർത്തകളുണ്ട് . കൂടുതൽ അക്കൌണ്ടുകൾ ഇന്ത്യക്കാരുടേതായി ഉണ്ടാകാമെന്നാണ് പുറത്തുവരുന്ന റിപ്പോർട്ട് . എന്നാൽ ഈ അക്കൌണ്ടുകളുടെ ഉടമസ്ഥരേപ്പറ്റി കൃത്യമായ വിവരങ്ങൾ ബാങ്കുകളിൽ ഇല്ല . അതേസമയം ഇന്ത്യക്കാരുടേതെന്ന് സംശയിക്കുന്ന അക്കൌണ്ടുകളിൽ ആകെകൂടി നിക്ഷേപിച്ചിരിക്കുന്ന തുക ഏകദേശം 300 കോടിയോളം വരുമെന്നാണ് ഓംബുഡ്സ്മാൻ പുറത്തുവിട്ട കണക്കുകളിൽ പറയുന്നതായി എക്കണോമിക്സ് ടൈംസ് റിപ്പോർട്ട് ചെയ്യുന്നു . ഏറെക്കുറെ കൃത്യമായ വിവരങ്ങൾ ഉള്ള ആറ് ഇന്ത്യക്കാരുടെ അക്കൌണ്ടുകളിൽ മുന്നെണ്ണത്തിൻറെ വിലാസം ഇന്ത്യയിലാണ് . ഒരാൾക്ക് പാരീസിലും മറ്റൊരാൾ ലണ്ടനിലുമാണ് വിലാസം നൽകിയിരിക്കുന്നത് . ആറാമൻറെ കാര്യത്തിൽ വിവരങ്ങൾ വെളിപ്പെടുത്തിയിട്ടില്ല . 2015 ൽ പുറത്തുവിട്ട പട്ടികയിലും ഈ വിവരങ്ങൾ ഉണ്ടായിരുന്നു . ബോംബെയിൽ നിന്ന് പെരെര വച്ചെക്ക് , ബർനറ്റ് റോസ്മേരി എന്നിവരും ബഹാദൂർ ചന്ദ്ര സിംഗ് ( ഡെറാഡൂൺ ) , ഡോ . മോഹൻ ലാൽ ( പാരീസ് ) , സുച്ചേ യോഗേഷ് പ്രഭുദാസ് ( ലണ്ടൻ ) , എന്നിവരുടെ വിരവങ്ങളാണ് ലഭ്യമായത് . കിഷോർ എന്നയാളുടെ വിവരങ്ങൾ ലഭ്യമല്ല . 1954 മുതൽ ഇവ നിഷ്ക്രിയ അക്കൌണ്ടുകളായി നിലനിൽക്കുകയാണ് . വിവരങ്ങൾ വെളിപ്പെടുത്താനുള്ള അവസാന സമയം കഴിഞ്ഞിട്ടും ഇവയിൽ ആരും അവകാശവാദം ഉന്നയിക്കുന്നില്ലെങ്കിൽ തുക അതാത് രാജ്യങ്ങൾക്ക് കൈമാറിയേക്കും . ഒരു വർഷത്തിനുള്ളിൽ വിവരങ്ങൾ വെളിപ്പെടുത്തിയില്ലെങ്കിൽ പണം അതാത് രാജ്യങ്ങൾക്ക് കൈമാറും . ഇന്ത്യയ്ക്ക് പുറമെ ജർമനി , ഫ്രാൻസ് , യുകെ . അമേരിക്ക , തുർക്കി , ഓസ്ട്രിയ തുടങ്ങിയ രാജ്യങ്ങളിൽ നിന്നുള്ളവരുടെതാണ് സ്വിസ് ബാങ്കിലുള്ള പ്രധാനപ്പെട്ട വലിയ നിക്ഷേപങ്ങൾ . പാകിസ്താനുൾപ്പെടേയുള്ള വികസ്വര - അവികസിത രാജ്യങ്ങളിൽ നിന്നും സ്വിസ് ബാങ്കിലേക്ക് നിക്ഷേപം എത്തിയിട്ടുണ്ട് . നിരവധി പരാതികളെ തുടർന്ന് സ്വിസ് ബാങ്ക് തങ്ങളുടെ ബാങ്കിങ്ങ് സംവിധാനങ്ങളിൽ സുതാര്യത കൊണ്ടുവരാനുള്ള ശ്രമങ്ങൾ ആരംഭിച്ചിരുന്നു . ഇതിനെ തുടർന്നാണ് സ്വിസ് സർക്കാർ തങ്ങളുടെ ബാങ്കുകളിലെ അനധികൃത നിക്ഷേപങ്ങൾ വെളഇപ്പെടുത്താൻ ആരംഭിച്ചത് . ഇന്ത്യയുമായും ഇത്തരത്തിൽ സ്വിസ് സർക്കാർ രേഖകളിൽ ഒപ്പുവച്ചിട്ടുണ്ട് . 2017 ൽ ഇത് പ്രകാരം ഇന്ത്യക്കാരുടെതായി 7,000 കോടി രൂപ സ്വിസ് ബാങ്കുകളിലുള്ളതായി റിപ്പോർട്ടുകൾ പുറത്തു വന്നിരുന്നു ."
sports,ദക്ഷിണാഫ്രിക്കയ്ക്കെതിരായ അഞ്ചാം ഏകദിനത്തിൽ ഇന്ത്യയ്ക്ക് മികച്ച തുടക്കം . ഇന്ത്യയ്ക്കായി ഓപ്പണർ രോഹിത് ശർമ്മ അർദ്ധ സെഞ്ചുറി നേടി . 51 പന്തിൽ ആറ് ബൌണ്ടറിയും രണ്ട് സിക്സു സഹിതമാണ് രോഹിത് 35 - ാം അർദ്ധ ശതകം പൂർത്തിയാക്കിയത് . പരമ്പരയിൽ ആദ്യമായാണ് രോഹിത് അമ്പതിലധികം സ്കോർ ചെയ്യുന്നത് . ഒടുവിൽ വിവരം ലഭിക്കുമ്പോൾ ഇന്ത്യ 21 ഓവറിൽ 119 - 1 എന്ന നിലയിലാണ് ഇന്ത്യ . 54 റൺസെടുത്ത രോഹിത് ശർമ്മയും 54 റൺസുമായി വിരാട് കോലിയുമാണ് ക്രീസിൽ . ടോസ് നഷ്ടപ്പെട്ട് ബാറ്റിംഗിനിറങ്ങിയ ഇന്ത്യയ്ക്ക് മികച്ച തുടക്കമാണ് ധവാനും രോഹിത് ശർമ്മയും ചേർന്ന് നൽകിയത് . 23 പന്തിൽ 34 റൺസെടുത്ത ശീഖർ ധവാൻറെ വിക്കറ്റാണ് ഇന്ത്യയ്ക്ക് നഷ്ടമായത് . കഴിഞ്ഞ മത്സരങ്ങളിൽ പരാജയമായിരുന്ന രോഹിത് ഫോം വീണ്ടെടുത്തത് ഇന്ത്യയ്ക്ക് പ്രതീക്ഷ നൽകുന്നു . പരമ്പരയിൽ 3 - 1ന് മുന്നിലുള്ള ഇന്ത്യയ്ക്ക് ഇന്നത്തെ മത്സരം ജയിച്ചാൽ പരമ്പര സ്വന്തമാക്കാം .
business,ഉപഭോക്താക്കൾ അറിയാതെ എയർടെൽ പേയ്മെൻറസ് ബാങ്കിലേക്ക് മാറ്റിയ 190 കോടി രൂപയുടെ പാചക വാതക സബ്സിഡി പലിശ സഹിതം തിരികെ നൽകുമെന്ന് ഭാരതി എയർടെൽ കമ്പനി നാഷണൽ പേയ്മെൻറസ് കോർപറേഷനെ അറിയിച്ചു . ഉപഭോക്താക്കളുടെ സമ്മതമില്ലാതെ 31 ലക്ഷം ഉപഭോക്താക്കളുടെ സബ്സിഡി പണമാണ് സ്വന്തം പേയ്മെന്റ് ബാങ്കിലേക്ക് എയർടെൽ മാറ്റിയത് . മൊബൈൽ നമ്പർ ആധാറുമായി ബന്ധിപ്പിക്കുന്ന സമയത്ത് ഉപഭോക്താക്കളുടെ സമ്മതമില്ലാതെ പേയ്മെന്റ്സ് ബാങ്കിലും അക്കൌണ്ട് തുടങ്ങുകയായിരുന്നു . അവസാനം ആധാർ ബന്ധിപ്പിച്ച അക്കൌണ്ടിലേക്ക് സബ്സിഡി പണം മാറുമെന്നതിനാൽ ഉപഭോക്താക്കൾ അറിയാതെ തന്നെ പണം എയർടെൽ പേയ്മെന്റ്സ് ബാങ്കിലേക്ക് മാറി . 190 കോടിയോളം രൂപയാണ് ഇത്തരത്തിൽ ചുരുങ്ങിയ കാലം കൊണ്ട് എയർടെലിന് ലഭിച്ചത് . എന്നാൽ ഇക്കാര്യത്തിൽ പരാതി വ്യാപകമായതിനെ തുടർന്ന് യുനീക് ഐഡന്റിഫിക്കേഷൻ അതോരിറ്റി വിശദീകരണം തേടി . തുടർന്ന് ഇക്കാര്യത്തിൽ യുനീക് എയർടെൽ ക്രമക്കേട് നടത്തിയെന്നാണ് കണ്ടെത്തിയത് . തുടർന്ന് ആധാർ ബന്ധിക്കുന്നതിനും ആധാർ അധിഷ്ഠിത സേവനങ്ങൾ ഉപയോഗിക്കുന്നതിനുമുള്ള എയർടെലിന്റെ അനുമതി യുണീക് ഐഡന്റിഫിക്കേഷൻ അതോറിറ്റി താത്ക്കാലികമായി റദ്ദാക്കുകയും കമ്പനിയോട് വിശദീകരണം ആവശ്യപ്പെടുകയും ചെയ്തിരുന്നു . ഇതോടെയാണ് പണം എല്ലാവർക്കും പലിശ സഹിതം തിരികെ നൽകാമെന്ന നിലപാടിലേക്ക് എയർടെൽ എത്തിയത് .
entertainment,"ഡബ്യുസിസി - അമ്മ പോര് മുറുകുന്നതിനിടയിൽ വനിതകൂട്ടായ്മയുടെ സ്ഥാപക അംഗങ്ങളിൽ ഒരാളായ മഞ്ജു വാര്യരുടെ നിലപാട് എന്ത് എന്ന് ചർച്ചയാകുന്നു . കഴിഞ്ഞ കുറച്ച് കാലമായി സിനിമയിലെ വനിത കൂട്ടായ്മ വേദികളിൽ മഞ്ജു ഇല്ലാ . കഴിഞ്ഞ ദിവസം എറണാകുളം പ്രസ്ക്ലബിൽ നടന്ന ഡബ്യുസിസി വാർത്ത സമ്മേളനത്തിലും മഞ്ജു എത്തിയില്ല . മഞ്ജു പിന്നീട് എവിടെ പോയി എന്ന ചോദ്യമാണ് എല്ലാവരും ചോദിക്കുന്നത് . ഡബ്ല്യൂസിസി സംഘടന രണ്ട് ദിവസം മുൻപ് നടത്തിയ പത്രസമ്മേളനത്തിൽ മഞ്ജു വാര്യർ പങ്കെടുത്തിരുന്നില്ല . പത്രസമ്മേളനത്തെക്കുറിച്ചും മഞ്ജു എന്തുകൊണ്ടു പങ്കെടുത്തില്ല എന്നതിനെ കുറിച്ചും ഉയർന്ന ചേദ്യങ്ങൾക്ക് മറുപടിയുമായി നടനും അമ്മ സെക്രട്ടറിയുമായ സിദ്ദിഖ് രംഗത്തെത്തി . ഡബ്ല്യൂസിസിക്ക് മറുപടിയായി നൽകിയ വാർത്താസമ്മേളനത്തിലായിരുന്നു സിദ്ദിഖിന്റെ വിശദീകരണം . ' മഞ്ജു വാര്യർ ഇപ്പോഴും അമ്മയുടെ സജീവ പ്രവർത്തകയും അമ്മയുടെ മെംബറുമാണ് . ഞങ്ങൾ മഞ്ജു വാരിയരുമായി കാര്യങ്ങൾ സംസാരിക്കാറുണ്ട് . ഇപ്പോൾ ഒടിയൻ എന്ന സിനിമയിൽ ഒരുമിച്ച് അഭിനയിച്ചു . പുതിയ സിനിമകളിലും ഒരുമിച്ച് പ്രവർത്തിക്കുന്നുണ്ട് . മഞ്ജു നല്ല സുഹൃത്താണ് , അമ്മ അംഗങ്ങളുമായും നല്ല അടുപ്പമാണുള്ളത് . ' ' ഞാനും ആലോചിച്ചു , ഡബ്ല്യുസിസിയുടെ പത്രസമ്മേളനത്തിൽ മഞ്ജു വരാത്തതെന്തെന്ന് . ഡബ്ല്യൂസിസിയെ പ്രതിനിധീകരിച്ചായിരുന്നല്ലോ പത്രസമ്മേളനം . മഞ്ജു എവിടെപ്പോയി . എനിക്ക് മാത്രമല്ല ആ പത്രസമ്മേളനം കണ്ട എല്ലാവർക്കും ആ സംശയം ഉണ്ടായിക്കാണും . മഞ്ജും വാരിയരെ മുന്നിൽ നിർത്തിയായിരുന്നല്ലോ ഡബ്ല്യൂസിസിയുടെ തുടക്കം . എന്തുകൊണ്ടായിരിക്കാം മഞ്ജു ആ വാർത്താസമ്മേളനത്തിൽ പങ്കെടുക്കാതിരുന്നത് . ' - സിദ്ദിഖ് ചോദിക്കുന്നു . ഇതേ സമയം മഞ്ജു വാര്യർ ഡബ്യുസിസിയുമായി സഹകരിക്കുന്നുണ്ടോ എന്ന കാര്യം വ്യക്തമാക്കുവാൻ ഡബ്യുസിസിയും തയ്യാറായിട്ടില്ല ."
sports,ഓസ്ട്രേലിയക്കെതിരായ ആദ്യ ടെസ്റ്റിൻറെ ഒന്നാം ഇന്നിംഗ്സിൽ ചീട്ടുകൊട്ടാരം പോലെ തകരുന്ന ഇന്ത്യയുടെ ബാറ്റിംഗിനിടയിലും അർദ്ധ സെഞ്ചുറി പിന്നിട്ട് ചേതേശ്വർ പൂജാര . മൂന്നാമനായി ഇറങ്ങി ഒരറ്റത്ത് നിലയുറപ്പിച്ച പൂജാര 153 പന്തിൽ നിന്നാണ് ടെസ്റ്റിലെ 20 - ാം അർദ്ധ സെഞ്ചുറി തികച്ചത് . പുറത്താകാതെ 170 പന്തിൽ 60 റൺസെടുത്ത പൂജാരയ്ക്കൊപ്പം 10 റൺസുമായി അശ്വിനാണ് ക്രീസിൽ . 64 ഓവറുകൾ പൂർത്തിയാകുമ്പോൾ ആറ് വിക്കറ്റിന് 162 റൺസാണ് ഇന്ത്യയുടെ അക്കൌണ്ടിലുള്ളത് . ടോസ് നേടി ബാറ്റിംഗ് ആരംഭിച്ച ഇന്ത്യ തുടക്കത്തിൽ 19 റൺസിന് മൂന്ന് വിക്കറ്റ് വലിച്ചെറിഞ്ഞിരുന്നു . രണ്ട് റൺസ് മാത്രമെടുത്ത ഓപ്പണർ ലോകേഷ് രാഹുലിനെ രണ്ടാം ഓവറിലെ അവസാന പന്തിൽ പേസർ ജോഷ് ഹെയ്സൽവുഡ് ഫിഞ്ചിൻറെ കൈകളിലെത്തിച്ചു . സഹ ഓപ്പണർ മുരളി വിജയി 11 റൺസുമായി ഏഴാം ഓവറിൽ സ്റ്റാർക്കിന് കീഴടങ്ങി . നാലാമനായെത്തിയ നായകൻ വിരാട് കോലിയെ മൂന്ന് റൺസിൽ നിൽക്കേ ഖവാജയുടെ പറക്കും ക്യാച്ചിൽ കമ്മിൺസ് ഡ്രസിംഗ് റൂമിലേക്ക് മടക്കി . മധ്യനിരയിൽ പ്രതിരോധക്കോട്ടെ കെട്ടുമെന്ന് കരുതിയ രഹാനെയെ ( 13 ) ഹെയ്സൽവുഡ് പുറത്താക്കിയതോടെ ആദ്യ സെഷനിൽ നാലിന് 56 റൺസെന്ന നിലയിൽ ഇന്ത്യ പ്രതിരോധത്തിലായി . എന്നാൽ രണ്ടാം സെഷനിൽ ആക്രമിച്ച് കളിച്ചുതുടങ്ങിയ രോഹിത് ശർമ്മയ്ക്ക് ആവേശമാണ് വിനയായത് . 38 - ാം ഓവറിലെ രണ്ടാം പന്തിൽ ലിയോണെ രോഹിത് സിക്സർ പറത്തി . തൊട്ടടുത്ത പന്തിലും സിക്സിനുള്ള ഹിറ്റ്മാൻറെ ശ്രമം ഹാരിസിൻറെ കൈകളിൽ അവസാനിച്ചു . 61 പന്തിൽ 37 റൺസാണ് രോഹിത് നേടിയത് . മിന്നും വേഗത്തിൽ തുടങ്ങിയ റിഷഭ് പന്തിനും അധിക സമയം പിടിച്ചുനിൽക്കാനായില്ല . ലിയോണിൻറെ പന്തിൽ വിക്കറ്റ് കീപ്പർ പെയ്നിന് ക്യാച്ച് നൽകി പന്ത് മടങ്ങി . 38 പന്തിൽ പന്ത് നേടിയത് 25 റൺസ് . ഇതോടെ ഇന്ത്യ ആറ് വിക്കറ്റിന് 127 റൺസ് എന്ന നിലയിലായി . എന്നാൽ പൊരുതിനിന്ന പൂജാര പിന്നാലെ അർദ്ധ സെഞ്ചുറി തികയ്ക്കുകയായിരുന്നു .
business,ക്രെഡിറ്റ് കാർഡ് തട്ടിപ്പുമായി ബന്ധപ്പെട്ട കാര്യങ്ങളിൽ അതത് ബാങ്കുകൾക്കായിരിക്കും പരിപൂർണ ഉത്തരവാദിത്തമെന്ന് റിസർവ് ബാങ്ക് . ക്രെഡിറ്റ് കാർഡ് ഇടപാടുകളുടെ സുരക്ഷ ശക്തമാക്കണമെന്ന റിസർവ് ബാങ്കിന്റെ നിർദ്ദേശം ബാങ്കുകൾ ഇതുവരെ നടപ്പാക്കാത്ത സാഹചര്യത്തിലാണ് കടുത്ത നടപടി . ക്രെഡിറ്റ് കാർഡ് തട്ടിപ്പിൽ പണം നഷ്ടപ്പെടുന്നവർക്ക് ബാങ്കുകൾ തന്നെ പണം നൽകണം . പരാതി കിട്ടി ഏഴ് ദിവസത്തിനകം തന്നെ ഈ പണം നൽകിയിരിക്കണം . അതുകഴിഞ്ഞാൽ പണം നൽകുന്നതുവരെയുള്ള ഓരോദിവസവും 100 രൂപ വീതം ഇടപാട്കാരന് നൽകണം എന്നാണ് റിസർവ് ബാങ്ക് പറയുന്നത് . നിലവിൽ ക്രെഡിറ്റ് കാർഡ് തട്ടിപ്പ് സംബന്ധിച്ച കേസുകളിൽ തീരുമാനമാകാൻ ആഴ്ചകളെടുക്കുന്ന സാഹചര്യമാണ് ഉള്ളത് . ക്രെഡിറ്റ് കാർഡുകൾ ഉപയോഗിച്ചുള്ള തട്ടിപ്പുകൾ പെരുകിയപ്പോൾ റിസർവ് ബാങ്ക് ചില നിർദ്ദേശങ്ങൾ മുന്നോട്ട് വച്ചിരുന്നു . ഇലക്ട്രോണിക് ചിപ്പും രഹസ്യ പിൻ നമ്പറും അടക്കമുള്ള സുരക്ഷ സംവിധാനങ്ങൾ കൂടുതൽ ശക്തമാക്കണമെന്നായിരുന്നു റിസർവ് ബാങ്കിന്റെ നിർദ്ദേശം . 2013 ജൂലായ് 1 ന് ഇക്കാര്യങ്ങൾ പ്രാബല്യത്തിൽ വരുത്തണം എന്നും പറഞ്ഞിരുന്നു . നാളുകൾ ഇത്രയായിട്ടും ബാങ്കുകൾ ഒന്നും ഈ നടപടി ക്രമങ്ങൾ പൂർത്തിയാക്കിയിട്ടില്ല . സുരക്ഷ ക്രമീകരണങ്ങൾ ഏർപ്പെടുത്താൻ ഇനിയും സമയം അനുവദിക്കില്ലെന്ന് റിസർവ് ബാങ്ക് വ്യക്തമാക്കിയിട്ടുണ്ട് . ഇതിന്റെ തുടർനടപടിയായാണ് ക്രെഡിറ്റ് കാർഡ് വഴി പണം നഷ്ടപ്പെട്ടവർക്ക് ഏഴ് ദിവസത്തിനകം അത് തിരിച്ചു നൽകണം എന്ന ഉത്തരവ് .
technology,സംസാരത്തിനിടെ ഫോൺ പൊട്ടിത്തെറിച്ചെന്ന നാർത്തകൾ ഈയിടെ വർദ്ധിക്കുന്നുണ്ട് . രണ്ട് ദിവസം മുമ്പാണ് ഹോട്ടലിൽ ഭക്ഷണം കഴിക്കുന്നതിനിടെ പുകയുന്ന ഫോൺ വലിച്ചെറിയുന്ന യുവാവിന്റെ ദൃശ്യങ്ങൾ പുറത്ത് വന്നത് . ഇതിന് പിന്നാലെയാണ് സമാന സംഭവം കേരളത്തിലും നടന്നു . കായംകുളത്താണ് സംഭവം . മേശപ്പുറത്ത് വച്ചിരുന്ന ഫോൺ പുകഞ്ഞ് കത്തി പൊട്ടിത്തെറിക്കുകയായിരുന്നു . ഷവോമി നോട്ട് 4 ഫോണാണ് പൊട്ടിത്തെറിച്ചത് . അസ്ലാം നാസർ എന്ന യുവാവിന്റെ ഫോൺ പൊട്ടിത്തെറിച്ചെന്ന് പരാതി . സാധാരണ രീതിയിൽ ചാർജ്ജിംഗ് സമയത്താണ് ഫോൺ പൊട്ടിത്തെറി സംഭവിക്കാറ് എന്ന അനുഭവത്തിൽ നിന്ന് വ്യത്യസ്തമായി വെറുതെ വച്ച ഫോൺ ആണ് പൊട്ടിത്തെറിച്ചതെന്ന് അസ്ലാം വിശദമാക്കുന്നു . ഓൺലൈൻ വഴി 11 മാസം മുൻപ് വാങ്ങിയ ഫോൺ ആണ് പൊട്ടിത്തെറിച്ചത് . ശ്രീബുദ്ധ കോളേജിലെ കമ്പ്യൂട്ടർ സയൻസ് എഞ്ചിനീയറിംഗ് വിദ്യാർത്ഥിയാണ് അസ്ലാം . നിർമിച്ച തിയതി 2017 ജൂണിൽ എന്നാണ് ഫോണിൽ രേഖപ്പെടുത്തിയിട്ടുള്ളത് . കമ്പനിക്കെതിരെ നിയമനടപടി സ്വീകരിക്കാനുള്ള നീക്കത്തിലാണ് യുവാവ് . ഇത് ആദ്യമായല്ല ഷവോമി ഫോണുകൾ പൊട്ടിത്തെറിക്കുന്ന വാർത്തകൾ പുറത്ത് വരുന്നത് .
technology,"ഗൂഗിൾ പിക്സൽ 3 XL ഇന്ത്യൻ മാർക്കറ്റിൽ വരുന്ന നവംബർ മാസത്തിൽ എത്തുമെന്നാണ് റിപ്പോർട്ട് . 71 , 000 രൂപ ആയിരിക്കും പിക്സൽ 3 ഫോണിൻറെ വില . 83000 രൂപയായിരിക്കും പിക്സൽ 3 XL ൻറെ വില എന്നുമാണ് സൂചനകൾ . ഇതേ സമയം ഗൂഗിൾ പിക്സൽ 3യുടെ പ്രധാന എതിരാളി ഗ്യാലക്സി നോട്ട് 9 ൻറെ വില 67,000 രൂപയാണ് . ഇതിനാൽ തന്നെ രണ്ട് ഫോണും തമ്മിലുള്ള ഒരു താരതമ്യം ശ്രദ്ധിക്കാവുന്നതാണ് . ഡിസൈനിൽ നോക്കിയാൽ ഗൂഗിൾ പിക്സൽ 3 അതിൻറെ മുൻഗാമിയുടെ വഴിയിൽ തന്നെയാണ് . പിക്സൽ 3 XL കഴിഞ്ഞ തവണ മെറ്റാലിക്ക് ഫിനിഷ് ആണെങ്കിൽ അത് ഗ്ലാസ് ഫിനിഷിലേക്ക് അപ്ഡേറ്റ് ചെയ്തിട്ടുണ്ട് . ഇത് വയർലെസ് ചാർജിംഗിനെ തുണയ്ക്കുന്നതാണ് . ഗ്യാലക്സി നോട്ട് 9 ൽ എത്തുമ്പോൾ നോട്ട് കുറച്ച് തടി കൂടിയതാണ് ഗൂഗിൾ പിക്സൽ 3XL നെ അപേക്ഷിച്ച് എന്ന് പറയേണ്ടിവരും . ഡിസ്പ്ലേയിലേക്ക് വന്നാൽ പിക്സൽ 3XL ഒഎൽഇഡി പാനലോടെയാണ് എത്തുന്നത് ഇതിൻറെ റെസല്യൂഷൻ 2960x1440 പിക്സലാണ് . ഇപ്പോൾ ലോകത്തുള്ള ഏറ്റവും മികച്ച 3 ഫോൺ ഡിസ്പ്ലേ പാനലുകളിൽ ഒന്നാണ് ഇതിനെ വിശേഷിപ്പിക്കാം . 6 . 3 ഇഞ്ച് ബേസ്ലെസ് സ്ക്രീനാണ് ഫോണിനുള്ളത് . എന്നാൽ ഫോണിൻറെ നോച്ചിനെക്കുറിച്ച് സംമിശ്രമായ അഭിപ്രായമാണ് ടെക് ലോകത്ത് . ഗ്യാലക്സി നോട്ട് 9 ൽ എത്തുമ്പോൾ സ്ക്രീൻ വലിപ്പം 6.4 ഇഞ്ചാണ് എഎംഒഎൽഇഡി ഡിസ്പ്ലേയാണ് ഗ്യാലക്സി നോട്ട് 9ന് ഉള്ളത് . ഇൻഫിനിറ്റി ഡിസ്പ്ലേ എന്ന സാംസങ്ങിൻറെ ട്രേഡ് മാർക്ക് തന്നെ ഈ സ്ക്രീനിലുണ്ട് . ഹാർഡ് വെയറിൽ എത്തുമ്പോൾ പിക്സൽ 3XL ഒക്ടാകോർ സ്നാപ് ഡ്രാഗൺ 845 പ്രോസസ്സറും 4ജിബി റാം ആണ് ഉള്ളത് . ഇതിൽ സ്റ്റോറേജ് അനുസരിച്ച് 64 ജിബി , 128 ജിബി രണ്ട് മോഡലുകൾ ലഭിക്കും . ഇത് എക്സ്പാൻറബിളാണ് . ഒപ്പം ഫോൺ ഡെസ്റ്റ് വാട്ടർ പ്രതിരോധ ശേഷിയുള്ളതാണ് . ഗോറില്ല ഗ്ലാസ് 5 സംരക്ഷണം സ്ക്രീനിനുണ്ട് . 3430 എംഎഎച്ചാണ് ഫോണിൻറെ ബാറ്ററി ശേഷി . ഗ്യാലക്സി നോട്ട് 9 ൽ എത്തുമ്പോൾ ഇന്ത്യയിൽ എക്സിനോസ് ഒക്ടാകോർ 8910 ചിപ്പാണ് ഇതിലുള്ളത് . 6ജിബി 8ജിബി റാം ശേഷിയിൽ രണ്ട് പതിപ്പുകൾ ഇറങ്ങുന്നുണ്ട് . 4000 എംഎഎച്ചാണ് ഫോണിൻറെ ബാറ്ററി ശേഷി . ഗൂഗിൾ പിക്സൽ 3XL ൽ ആൻഡ്രോയ്ഡ് പൈ ആണ് ഓപ്പറേറ്റിംഗ് സിസ്റ്റം . ക്യാമറയിലേക്ക് എത്തിയാൽ നോട്ട് 9ൽ 12എംപി ഡ്യൂവൽ റിയർ സെൻസറുകളാണ് നൽകിയിരിക്കുന്നത് . ഇതിൻറെ അപ്പാച്ചർ എഫ്1.5 ആണ് . ആർട്ടിഫിഷൽ ഇൻറലിജൻസ് ഫീച്ചർ ഈ ക്യാമറയ്ക്കുണ്ട് . 20 വിവിധതരത്തിലുള്ള ഫോട്ടോ പരിസരം ക്യാമറയ്ക്ക് മനസിലാക്കുവാൻ സാധിക്കും . ഗൂഗിൾ പിക്സൽ 3XL ൽ എത്തുമ്പോൾ അത് 12.2 എംപിയാണ് പിന്നിലെ ക്യാമറ ഇതിൻറെ അപ്പാച്ചർ എഫ് 1.8 ആണ് . ഗ്രാഫിക്സ് കടപ്പാട് - ക്വിൻറ്"
sports,"ഇൻറർ മിലാൻറെ ഇതിഹാസ ബ്രസീലിയൻ ഗോൾ കീപ്പർ ജൂലിയോ സെസർ ഗ്ലൌസഴിച്ചു . താൻ പ്രഫഷണൽ കരിയരാരംഭിച്ച ബ്രസീലിയൻ ക്ലബായ ഫ്ളെമെംഗോയ്ക്ക് വേണ്ടിയാണ് സെസാർ അവസാന മത്സരം കളിച്ചത് . ബ്രസീലിനായി മൂന്ന് ലോകകപ്പിൽ ( 2006,2010.2014 ) വലകാത്തിരുന്നു . 2004 കോപ്പ അമേരിക്ക നേടിയ ബ്രസീൽ ടീമിലും അംഗമായി . 1997ൽ ബ്രസീലിയൻ ക്ലബ് ഫ്ളെമംഗോയിലൂടെയാണ് സെസാർ പ്രൊഫഷണൽ കരിയർ തുടങ്ങിയത് . എന്നാൽ ഇറ്റാലിയൻ ക്ലബ് ഇൻറർ മിലാനിലെത്തിയതോടെ താരത്തിൻറെ പകിട്ട് വർദ്ധിച്ചു . ഇൻറർ മിലാനൊപ്പം അഞ്ച് ഇറ്റാലിയൻ ലീഗ് കിരീടങ്ങളും ഒരു ചാമ്പ്യൻസ് ലീഗും നേടാനായി . 228 മത്സരങ്ങളിൽ ജഴ്സിയണിഞ്ഞു . പിന്നീട് പോർച്ചുഗീസ് ക്ലബായ ബെൻഫിക്കയിലെത്തിയ താരം 55 മത്സരങ്ങളിൽ വല കാത്തു ."
sports,"ഇന്ത്യക്കെതിരായ ഏകദിന പരമ്പരയ്ക്കുള്ള ന്യുസീലൻഡ് ക്രിക്കറ്റ് ടീമിനെ പ്രഖ്യാപിച്ചു . സ്പെഷ്യലിസ്റ്റ് ബാറ്റ്സ്മാൻ ആയി കോറി ആൻഡേഴ്സനെ ഉൾപ്പെടുത്തിയതാണ് ശ്രദ്ധേയം . പുറംവേദന കാരണം സിംബാബ്വെ , ദക്ഷിണാഫ്രിക്ക പര്യടനങ്ങളിൽ ആൻഡേഴ്സൺ കളിച്ചിരുന്നില്ല . പരിക്ക് കാരണം ടെസ്റ്റ് പരമ്പരയിൽ വിശ്രമം നൽകിയ പേസർ ടിം സൌത്തിയും ടീമിലെത്തി . കെയിൻ വില്ല്യംസൺ നയിക്കുന്ന ടീമിൽ മാർട്ടിൻ ഗപ്ടിൽ , റോസ് ടെയ്ലർ , ട്രെന്റ് ബൌൾട്ട് , ജെയിംസ് നീഷാം , ഇഷ് സോധി എന്നിവരാണ് പ്രമുഖ താരങ്ങൾ . അതേസമയം പരിക്കേറ്റ വെടിക്കെട്ട് ബാറ്റ്സ്മാൻ കോളിൻ മൻറോ ടീമിലില്ല . അഞ്ച് ഏകദിനങ്ങളുള്ള പരമ്പരയിലെ ആദ്യ മത്സരം അടുത്ത മാസം 16ന് ധർമ്മശാലയിൽ നടക്കും . ഐസിസി റാങ്കിംഗിൽ നിലവിൽ ന്യുസീലൻഡ് രണ്ടാമതും ഇന്ത്യ മൂന്നാം സ്ഥാനത്തുമാണ് . മൂന്ന് മത്സരങ്ങളടങ്ങിയ ടെസ്റ്റ് പരമ്പര 22ന് കാൺപൂരിൽ തുടങ്ങും ."
entertainment,"വർഷങ്ങളോളം പ്രണയത്തിലായിരുന്നു സൽമാൻ ഖാൻ - ഐശ്വര്യ റായി ജോഡികൾ . എപ്പോഴും ഒരുമിച്ചുണ്ടായിരുന്ന ഇരുവരും വേർപിരിഞ്ഞതിന് ശേഷം ക്യാമറയ്ക്ക് മുന്നിൽ ഒരുമിച്ച് പ്രത്യക്ഷപ്പെട്ടിട്ടില്ല . എന്നാൽ ഗോസിപ്പുകൾക്ക് കുറവുണ്ടായിരുന്നുമില്ല . ഐശ്വര്യയുടെ വിവാഹത്തോടെ ഗോസിപ്പുകൾക്ക് വിരാമമാകും എന്നാണ്എല്ലാവരും കരുതിയത് . വർഷങ്ങൾക്കുശേഷം ഇരുവരേയും കുറിച്ചുള്ള പുതിയ വാർത്തകൾ നിറയുകയാണ് ഗോസിപ്പ് കോളങ്ങളിൽ . ഐശ്വര്യ റായിയുടെ പേര് കേട്ട് കിളിപോയി നിൽക്കുന്ന സൽമാൽഖാന്റെ വീഡിയോ ആണിത് . സൽമാൻ ഖാൻ അവതരിപ്പിക്കുന്ന ‘ദസ് കാ ദം’ ഷോയിലാണ് സംഭവം . തൻറെ പുതിയ ചിത്രമായ ഫന്നേ ഖാൻറെ പ്രമോഷന് എത്തിയതായിരുന്നു അനിൽ കപൂർ . ചിത്രത്തിൽ അദ്ദേഹത്തിന്റെ മകളായി വേഷമിട്ട പിഹു സാന്ദും പരിപാടിയിൽ ഉണ്ടായിരുന്നു . പരിപാടിക്കിടയിൽ സൽമാൻ ഖാന്റെ ക്ഷണ പ്രകാരം സ്റ്റേജിലെത്തിയ അനിൽ കപൂർ ‘ഫന്നെ ഖാൻ’ സിനിമയെക്കുറിച്ച് സംസാരിക്കുന്നതിനിടയിലാണ് സംഭവം . ചിത്രത്തിൽ ബേബി സിൻഹയുടെ ഫാനായ മകളുടെ അച്ഛനായിട്ടാണ് താൻ അഭിനയിക്കുന്നതെന്ന് അനിൽ കപൂർ പറഞ്ഞു . ഇതുകേട്ടതും ബേബി സിൻഹ ആരാണെന്ന് കൌതുകത്തോടെ സൽമാൻ ഖാൻ ചോദിച്ചു . ‘ഐശ്വര്യ . . ഐശ്വര്യ റായ് ബച്ചൻ ആണ് ബേബി സിൻഹയുടെ കഥാപാത്രം ചെയ്യുന്നത്’ , അനിൽ കപൂർ മറുപടി നൽകി . ഐശ്വര്യ എന്നു കേട്ടതും സദസ്സിലിരുന്ന ആരാധകരുടെ ഇടയിൽനിന്നും വലിയ ആരവങ്ങൾ ഉയർന്നു . ഇതുകണ്ട സൽമാൻ ഖാൻ എന്താണ് സംഭവിക്കുന്നതെന്ന് മനസ്സിലാവാതെ കുറച്ചുനേരം നിശബ്ദനായി നിൽക്കുന്നു . ഈ വീഡിയോയാണ് സമൂഹ മാധ്യമങ്ങളിൽ ഇപ്പോൾ വൈറലാവുന്നത് . പോപ് സ്റ്റാറായിട്ടാണ് ഐശ്വര്യ ചിത്രത്തിൽ അഭിനയിച്ചിരിക്കുന്നത് . വിദേശഭാഷ ചിത്രത്തിനുള്ള ഓസ്കാർ നാമനിർദ്ദേശം ലഭിച്ച ബെൽജിയം ചിത്രം ' എവരിബഡി ഫെയ്മസി ' ൽ നിന്ന് പ്രചോദനമുൾക്കൊണ്ടുള്ള ചിത്രമാണ് ഫന്നെ ഖാൻ . അതുൽ മഞ്ജരേക്കർ ആണ് സംവിധാനം . സംഗീതം അമിത് ത്രിവേദി . ഛായാഗ്രഹണം തിരു . ചിത്രത്തിൽ രാജ്കുമാർ റാവു പ്രധാന വേഷത്തിലെത്തുന്നുണ്ട് ."
sports,ബംഗ്ലാദേശ് സൂപ്പർ താരം തമീം ഇക്ബാൽ മരണമുഖത്തു നിന്ന് രക്ഷപ്പെട്ടത് തലനാരിഴയ്ക്ക് . ചിറ്റഗോംഗിൽ നടന്ന ബംഗ്ലാദേശിന്റെ ത്രിദിന പരിശീലന മത്സരത്തിനിടെയായിരുന്നു സംഭവം . മത്സരത്തിൽ 29 റൺസടിച്ച് പുറത്തായതിൽ കുപിതനായ തമീം ഡ്രസ്സിംഗ് റൂമിൽ തിരിച്ചെത്തിയശേഷം റൂമിലെ ഗ്ലാസ് ഡോറിൽ ബാറ്റ് കൊണ്ട് ശക്തിയായി അടിച്ചു . പിന്നീട് ഗ്ലാസ് ഡോർ തള്ളിത്തുറന്ന് അകത്തുകയറാൻ ശ്രമിക്കവെ വാതിലിന്റെ ചില്ല് പൊട്ടി താഴെ വീഴുകയായിരുന്നു . ബാലൻസ് നഷ്ടമായ തമീം പൊട്ടി വീണ കുപ്പിച്ചിലുകൾക്കുമേൽ മേൽ മറിഞ്ഞു വീണു . കുപ്പിച്ചില്ല് കുത്തിക്കയറി വയറിൽ മുറിവേറ്റ തമീമിനെ ചോര വാർന്നുകൊണ്ടിരിക്കുന്ന നിലയിലാണ് ആശുപത്രിയിലെത്തിച്ചത് . ഉടൻ ചികിത്സ ലഭ്യമാക്കിയതിനാൽ തമീം അപകടനില തരണം ചെയ്തു . വയറിനേറ്റ മുറിവിൽ നാലു തുന്നലുകളുണ്ട് . ഹെൽമെറ്റും പാഡുകളും ധരിച്ചിരുന്നതിനാലാണ് തമീമിന്റെ പരിക്ക് മാരകമാവാതിരുന്നത് . തന്റെ പാഡുകളുടെ അവസ്ഥ കണ്ടാൽ എത്രവലിയ അപകടത്തിൽ നിന്നാണ് താൻ രക്ഷപ്പെട്ടതെന്ന് എല്ലാവർക്കും മനസിലാവുമെന്ന് പിന്നീട് തമീം പ്രതികരിച്ചു . വരാനിരിക്കുന്ന ഓസ്ട്രേലിയക്കൻ പരമ്പരയ്ക്ക് മുന്നോടിയായാണ് ബംഗ്ലാദേശ് ത്രിദിന പരീശീലന മത്സരം കളിക്കുന്നത് .
sports,2018 ലോകകപ്പിൽ ബെൽജിയത്തിൻെ മിക്ക വിജയങ്ങളിൽ റൊമേലു ലുകാകുവിന്റെ പങ്ക് വലുതായിരുന്നു . ടൂർണമെന്റിൽ ഒന്നാകെ നാല് ഗോളും താരം നേടി . ഫിനിഷിങ്ങളിൽ കാണിക്കുക കൃത്യത കാരണം ലോകോത്തര സ്ട്രൈക്കർ എന്ന് ഫുട്ബോൾ വിശേഷിപ്പിക്കാറുണ്ട് . എന്നാൽ ഇംഗ്ലീഷ് പ്രീമിയർ ലീഗിൽ ടോട്ടൻഹാമിനോട് മാഞ്ചസ്റ്റർ യുനൈറ്റഡ് തോൽക്കുമ്പോൾ ലുകാകുവിന്റെ ഒരു ഗോൾ അവസരം വൈറലായിക്കൊണ്ടിരിക്കുകയാണ് . ഒഴിഞ്ഞ പോസ്റ്റായിട്ട് പോലും താരത്തിന് അത് ഫിനിഷ് ചെയ്യാൻ സാധിച്ചില്ല . മാഞ്ചസ്റ്ററിന് മത്സരത്തിൽ ആദ്യമായി ലീഡ് നേടാനുള്ള അവസരമായിരുന്നത് . അവസരം നഷ്ടമാക്കിയതോടെ ലുകാകുവിനെതിരേ സോഷ്യൽ മീഡിയയിൽ ട്രോളും നിറഞ്ഞു . വീഡിയോ കാണാം . കൂടെ ട്രോളുകളും . .
entertainment,ജയലളിതയുടെയും കരുണാനിധിയുടെയും വിയോഗത്തെ തുടർന്ന് തമിഴ് നാട് രാഷ്ട്രീയം മാറുകയാണ് . കമൽഹാസനും രജനികാന്തുമൊക്കെ രാഷ്ട്രീയത്തിലേക്ക് സജീവമായി ഇറങ്ങുകയാണ് . തെരഞ്ഞെടുപ്പിൽ മത്സരിക്കുമെന്നും ഇവർ പറയുന്നു . അതേസമയം വിജയ് മുഖ്യമന്ത്രിയായി അഭിനയിക്കുന്നുവെന്നതാണ് തമിഴ് സിനിമ ലോകത്ത് നിന്നുള്ള വാർത്ത . എ ആർ മുരുഗദോസ് സംവിധാനം ചെയ്യുന്ന സിനിമയിലാണ് വിജയ് മുഖ്യമന്ത്രിയാകുന്നത് . സർക്കാർ എന്ന സിനിമ ദിപാവലിക്ക് ആണ് റിലീസ് ആകുക . സാമൂഹ്യസന്ദേശമുള്ള ഒരു കൊമേഴ്സ്യൽ ചിത്രമായിരിക്കും സർക്കാർ . വരലക്ഷ്മിയാണ് പ്രധാന സ്ത്രീ കഥാപാത്രത്തെ അവതരിപ്പിക്കുന്നത് . എ ആർ റഹ്മാൻ സംഗീത സംവിധാനം നിർവഹിക്കുന്നു .
business,"തിരുവനന്തപുരത്തെ എടിഎം മോഷണത്തിന്റെ വാർത്ത അറിഞ്ഞതുമുതൽ ചിലരെങ്കിലും ബാങ്ക് അക്കൌണ്ടിലെ പണത്തിന്റെ കാലത്തിൽ ആശങ്കാകുലരാണ് . ബാങ്കുകൾ നമുക്കു തരുന്ന എടിഎം കാർഡുകളുടെ സുരക്ഷ എത്രമാത്രമുണ്ടെന്ന സംശയം . പൂർണ സുരക്ഷ ഉറപ്പുവരുത്തിയാണു ബാങ്കുകൾ എടിഎം കാർഡുകൾ തരുന്നത് . എങ്കിലും ബാങ്കിന്റെ സാങ്കേതികവിദ്യയെ കവച്ചുവയ്ക്കുന്ന തട്ടിപ്പുവിദ്യയ്ക്കു മുന്നിൽ അധികൃതർ പകച്ചു നിൽക്കുന്നു . പുതിയ സാഹചര്യങ്ങൾ മുൻനിർത്തി സുരക്ഷ ശക്തമാക്കുന്നതിനു ബാങ്കുകൾ ആലോചന തുടങ്ങിയിട്ടുണ്ട് . എടിഎം മോഷണം വ്യാപകമായ സാഹചര്യത്തിൽ ഇടപാടുകാരും സ്വന്തം നിലയ്ക്ക് ചില സുരക്ഷാ മുൻകരുതലുകളെടുക്കണം . 1 . നിങ്ങളുടെ പേഴ്സണൽ വിവരങ്ങളോ ക്രെഡിറ്റ് / ഡെബിറ്റ് കാർഡ് വിവരങ്ങളോ ഇ - മെയിലായോ ഫോൺ മുഖാന്തരമോ ബാറ്ക് അധികൃതർ ആവശ്യപ്പെടില്ല . ഇതിനാൽ ഇത്തരം ചോദ്യങ്ങൾക്കു മറുപടി നൽകരുത് . 2 . ഓൺലൈൻ ഇടപാടുകൾ നടത്തുമ്പോൾ ലഭിക്കുന്ന വൺടൈം പാസ്വേഡ് മറ്റാർക്കും നൽകരുത് . 3 . ക്രെഡിറ്റ് / ഡെബിറ്റ് കാർഡ് അപ്ഡേഷൻ എന്നു പറഞ്ഞു നിങ്ങൾക്ക് അഴിയാത്ത സോഴ്സിൽനിന്നോ ലിങ്കിൽനിന്നെ കോളുകളോ മെയിലോ വന്നാൽ അവഗണിക്കുക . കാർഡ് നമ്പർ , പിൻ നമ്പർ , സിവിവി , ജനന തിയതി , എക്സ്പിയറി ഡേറ്റ് ഓൺ കാർഡ് മുതലായവയെക്കുറിച്ചുള്ള വിവരങ്ങൾ കസ്റ്റമറെ ഭയപ്പെടുത്തിയോ , തന്മയത്തത്തോടെയോ കൈക്കലാക്കി തട്ടിപ്പ് നടക്കുന്നുണ്ടെന്ന് ഓർക്കുക . പിൻ നമ്പർ ഇടയ്ക്കിടെ പുതുക്കുന്നത് നല്ലതാണ് . 4 . നിങ്ങൾ നടത്തുന്ന ഓരോ ഇടപാടിനും എസ്എംഎസ് അല്ലെങ്കിൽ ഇ - മെയിൽ അറിയിപ്പ് ലഭിക്കുന്നെന്ന് ഉറപ്പുവരുത്തണം . 5 . മറ്റാർക്കും കാർഡ് ഉപയോഗിക്കാൻ നൽകരുത് . 6 . ബാങ്കിന്റെ കസ്റ്റമർ കെയർ നമ്പർ എപ്പോഴും കൈവശമുണ്ടായിരിക്കണം . 7 . നിങ്ങളുടെ കാർഡിന്റെയോ മിനി സ്റ്റേറ്റ്മെന്റിന്റെയോ കോപ്പി മറ്റാർക്കും നൽകരുത് . 8 . കാർഡിന്റെ പിൻ നമ്പർ , സിവിവി എന്നിവ ഒരു സ്ഥലത്തും എഴുതി വയ്ക്കാതിരിക്കുക . 9 . ട്രാൻസാക്ഷൻ എസ്എംഎസ് എപ്പോഴും പരിശോധിക്കുക . 10 . നിങ്ങൾ ബാങ്കുമായി ബന്ധപ്പെടുത്തിയിട്ടുള്ള ഫോൺ നമ്പർ / ഇ - മെയിൽ എന്നിവ ഒഴിവാക്കുകയോ മാറ്റുകയോ ചെയ്തിട്ടുണ്ടെങ്കിൽ എത്രയും വേഗം ബാങ്കിൽ അറിയിച്ച് അപ്ഡേറ്റ് ചെയ്യണം ."
entertainment,"ഇന്ദ്രൻസിന് മികച്ച നടനുള്ള സംസ്ഥാന ചലച്ചിത്ര അവാർഡ് നേടിക്കൊടുത്ത ചിത്രമാണ് ആളൊരുക്കം . മാധ്യമപ്രവർത്തകൻ കൂടിയായ വി സി അഭിലാഷ് സംവിധാനം ചെയ്ത ചിത്രം ഇന്ന് തീയറ്ററുകളിൽ എത്തി . തിരുവനന്തപുരം കലാഭവൻ തീയറ്ററിൽ ചിത്രത്തിന്റെ ആദ്യപ്രദർശനത്തിന് ഇന്ദ്രൻസും എത്തിയിരുന്നു . പതിഞ്ഞ താളത്തിൽ ആദിമാധ്യന്തം കഥ പറഞ്ഞ് പോകുന്ന ചിത്രമാണ് ആളൊരുക്കം . കഥാപാത്രങ്ങൾക്ക് അപ്പുറം , അവരുടെ പ്രകടനപരതയ്ക്കപ്പുറം പ്രേക്ഷകനോട് സമകാലികമായി സംവദിക്കാൻ ഒരു വിഷയവും നൽകുന്നുണ്ട് ചിത്രം . നഗരത്തിൽ സ്വന്തം മകനെ തേടി എത്തുകയാണ് , പപ്പു പിഷാരടി . ഫ്യൂഡലായ തന്റെ ഭൂതകാല ജീവിതവും , ഒരു തുള്ളൽകലാകാരന്റെഎല്ലാ സഹൃദയത്വവും സ്വഭാവത്തിൽ ചാലിച്ച ഒരു വ്യക്തി . താൻ ഒറ്റയ്ക്കാണെന്ന ബോധം നൽകുന്ന ഏകാന്തതയാണ് , പതിനാറുകൊല്ലം മുൻപ് വീടുവിട്ടിറങ്ങിയ മകനെ തേടി നഗരത്തിൽ എത്താൻ പപ്പു പിഷാരടി എന്ന എഴുപത്തിയഞ്ചുകാരനെ പ്രേരിപ്പിക്കുന്നത് . അന്വേഷണം നടത്തി , തളർന്ന് വഴിയരികിൽ വീണുപോയ പപ്പു പിഷാരടി ഒരു ആശുപത്രിയിൽ പ്രവേശിപ്പിക്കപ്പെടുന്നു . അവിടെയുള്ള വനിത ഡോക്ടറുടെ സുഹൃത്തായ മാധ്യമപ്രവർത്തകന്റെ സഹായത്തോടെ അവർ വീണ്ടും അന്വേഷണം തുടരുന്നു . ഒടുവിൽ അവർ , പപ്പു പിഷാരടിയുടെ മകന്റെ ഭൂതകാലത്തിൽ നിന്ന് ചികഞ്ഞെടുത്ത കാര്യങ്ങൾ മനസ്സിലാക്കി അവനെ കണ്ടെത്തുന്നു . പപ്പു പിഷാരടി മകനെ എങ്ങനെ സ്വീകരിക്കും , അവർക്കിടയിലെ ബന്ധം എങ്ങനെയായിരിക്കും തുടങ്ങിയ സംഘർഷകമായ അവസ്ഥയിലാണ് സംവിധായകൻ പിന്നീട് ചിത്രത്തെ നയിക്കുന്നത് . ഇന്ദ്രൻസ് എന്ന നടന്റെ അപാരമായ പ്രകടനത്തിന്റെ പേരിൽ ശ്രദ്ധേയമായ ചിത്രം എന്ന നിലയിൽ തീയറ്ററിൽ പ്രേക്ഷകന് പുത്തൻ അനുഭവമാകുന്നുണ്ട് . ഇന്ദ്രൻസ് തന്നെയാണ് സാധാരണമായ ഒരു ചിത്രത്തെ മറ്റൊരു രീതിയിലേക്ക് ഉയർത്തുന്നത് എന്ന് പറയാം . ജീവിത പ്രതിസന്ധിയിലും , ഏതൊരു വ്യക്തിയെയും വാചകസാമർഥ്യത്തിൽ മലർത്തി അടിക്കുന്ന , കാൽ കുത്തി നടക്കാൻ കഴിയാഞ്ഞിട്ടും മനസിന്റെ വേഗതയിൽ ഊർജ്ജസ്വലമായി ഓടുന്ന പപ്പു പിഷാരടിയെ ചിത്രത്തിന്റെ ആദ്യ പകുതിയിൽ കാണാം . രണ്ടാം പകുതിയിൽ പപ്പു പിഷാരടി മൌനത്തിലാണ് . മൌനത്തിൽ പോലും നടത്തുന്ന ആ സൂക്ഷ്മാഭിനയത്തിന് സംസ്ഥാന ചലച്ചിത്ര അവാർഡ് ജൂറിയും കയ്യടിച്ചതാണല്ലോ . ആത്മസംഘർഷത്തെ രണ്ട് രീതിയിൽ അവതരിപ്പിക്കുന്നതിൽ ഇന്ദ്രൻസ് വിജയിക്കുന്നു . മകനെ പ്രതീക്ഷിക്കുന്ന പപ്പു പിഷാരടിയും , മകനെ കണ്ടെത്തിയ ശേഷമുള്ള പപ്പു പിഷരടിയും സമാന്തര രേഖയിൽ സഞ്ചരിക്കുന്ന രണ്ട് കഥാപാത്രങ്ങളെപ്പോലെ തോന്നിപ്പിക്കും . ഭാവ തീവ്രമായ ഘട്ടങ്ങളിൽ ഒരിക്കലും കെട്ടുകൾ വിട്ടുപോകാത്ത മുറുക്കമുള്ള അഭിനയമാണ് അദ്ദേഹം കാഴ്ചവച്ചിരിക്കുന്നത് . ഇന്ദ്രൻസിനെ മാറ്റിനിർത്തിയാൽ പുതുമുഖങ്ങളാണ് ചിത്രങ്ങളിൽ ഏറെയും . അവരിൽ മികച്ച പകർന്നാട്ടം തന്നെ പപ്പുപിഷാരടിയുടെ മകനായി അവതരിപ്പിച്ച അഭിനേതാവ് കാണിക്കുന്നു . പപ്പു പിഷാരടിയും പുതിയ ലോകക്രമവും തമ്മിലുള്ള സംഘർഷമാണോ , അല്ല ഒറ്റപ്പെടുന്ന ഒരു വ്യക്തിയുടെ ഏകാന്തതയിലെ പ്രശ്നങ്ങളാണോ തിരക്കഥയിൽ പ്രാമുഖ്യം നൽകേണ്ടത് എന്നതിൽ വ്യക്തതക്കുറവ് തിരക്കഥയിൽ ഉണ്ടെന്ന് ചിലപ്പോൾ തോന്നിയേക്കാം . സാങ്കേതികമായി ഒരു കൊച്ചു ചിത്രമാണെങ്കിലും ഭാവിയിലേക്ക് മികച്ച പടവുകൾ സംവിധായകനെ കാത്തിരിക്കുന്നു എന്നതാണ് ചിത്രത്തിന്റെ ആകെത്തുക ."
business,"ഇന്ത്യക്കാരുടെ സ്മാർട്ട് ഫോണിനോടുളള താൽപര്യം ദിനം പ്രതി വളരുകയാണെന്ന് ഷവോമി ഇന്ത്യയുടെ ഓൺലൈൻ വിൽപ്പന വിഭാഗം മേധാവി രഘു റെഡ്ഡി . കഴിഞ്ഞ വർഷം 10 ശതമാനം വളർച്ചയാണ് സ്മാർട്ട് ഫോൺ വിൽപ്പനയിൽ രാജ്യത്തുണ്ടായത് . ഈ വളർച്ച തുടരുകയാണെങ്കിൽ അധികം വൈകാതെ യുഎസ് വിപണിയെ ഇന്ത്യ മറികടക്കും . ഇതോടെ ചൈനയ്ക്ക് പിന്നിൽ സ്മാർട്ട് ഫോൺ ഉപയോഗത്തിൽ ഇന്ത്യ രണ്ടാം സ്ഥാനത്തേക്കെത്തുമെന്നും അദ്ദേഹം അഭിപ്രായപ്പെട്ടു . 10 , 000 ത്തിനും 20,000 ത്തിനും ഇടയിൽ വിലയുളള മൊബൈൽ മോഡലുകൾക്കാണ് ഇന്ത്യയിൽ ഏറ്റവും കൂടുതൽ ആരാധകരുളളത് . കഴിഞ്ഞ വർഷം വിൽപ്പനയിൽ 300 ശതമാനത്തിൻറെ വളർച്ചയാണ് ഷവേമിക്കുണ്ടായതെന്ന് അദ്ദേഹം അവകാശപ്പെട്ടു . ഇന്ത്യക്കാരുടെ സ്മാർട്ട് ഫോൺ പ്രണയത്തിൻറെ തെളിവാണിതെന്നും അദ്ദേഹം അഭിപ്രായപ്പെട്ടു . സ്മാർട്ട് ഫോൺ വിൽപ്പന രാജ്യത്ത് കൂടുന്നതിന് ചുവടുപടിച്ച് കൂടുതൽ ഉൽപ്പാദന സ്വകര്യങ്ങൾ വികസിപ്പിക്കുകയാണ് ഇപ്പോൾ ഷവേമി ഇന്ത്യയിൽ ചെയ്തുകൊണ്ടിരിക്കുന്നത് ."
entertainment,"ഇല്ലായ്മകളിൽ നിന്ന് ഒരു ഫീനിക്സ് പക്ഷിയെപ്പോലെ ഉയരുന്നതാണ് ജനപ്രിയ നായകൻറെ ജീവിതം . എന്നാൽ ഇപ്പോൾ വില്ലനായി മാറുന്ന ട്വിസ്റ്റാണ് ദിലീപിൻറെ ജീവിതത്തിൽ നടന്നത് . ഗോപാലകൃഷ്ണൻ എന്ന മിമിക്രിക്കാരനായിരുന്നു ദിലീപ് . അവിടുന്നാണ് തുടക്കം . പിന്നീട് പൂക്കാലം വരവായി എന്ന ചിത്രത്തിലൂടെ കമലിൻറെ അസിസ്റ്റൻറായി സിനിമ ലോകത്തേയ്ക്ക് എത്തി . ഈ ചിത്രത്തിലാണ് , ദിലീപുമായി ബന്ധപ്പെട്ട് പിന്നീട് വിവാദ കഥകളിൽ വന്ന കാവ്യ മാധവൻ ആദ്യമായി ബാല നടിയായി അഭിനയിക്കുന്നതും . മാനത്തെക്കൊട്ടാരം , സൈന്യം , പിടക്കോഴികൂവുന്ന നൂറ്റാണ്ട് , സിന്ദൂര രേഖ തുടങ്ങിയ ചിത്രങ്ങളിൽ ചെറിയ വേഷങ്ങളിൽ അഭിനേതാവായി എത്തിയ ദിലീപ് തുടർന്നും മിമിക്രിയിൽ സജീവമായി . ഏഴരക്കൂട്ടത്തിൽ നായകന്മാരിൽ ഒരാളായി . സല്ലാപത്തിലൂടെ മഞ്ജുവിൻറെ നായകനായി എത്തിയ ദിലീപ് മലയാള സിനിമയിൽ മെല്ലെ ഇടം പിടിക്കുകയായിരുന്നു . മഞ്ജു മലയാളത്തിലെ കരുത്തുറ്റ നായികയായി അംഗീകാരങ്ങളും പ്രശംസകളും നേടി മുന്നേറി . അതിനൊപ്പം തന്നെ ദിലീപിന്റെ നായികയായി ചിത്രങ്ങളിൽ അഭിനയിച്ചു . സല്ലാപം , ഈ പുഴയും കടന്ന് , കുടമാറ്റം തുടങ്ങിയ വമ്പൻ ഹിറ്റുകൾക്കു ശേഷം മഞ്ജു വാര്യരും ദിലീപും വിവാഹിതരായത് മലയാള സിനിമയെ ഞെട്ടിച്ച വാർത്തയായിരുന്നു . തുടർന്ന് സിനിമ രംഗത്ത് നിന്ന് മഞ്ജുവിൻറെ ഇടവേളയായിരുന്നു . മഞ്ജുവിനെ വിവാഹം ചെയ്തതോടെ ദിലീപ് മലയാള സിനിമയിലെ ജനപ്രിയനടൻ എന്ന നിലയിലേക്ക് ഉയരുകയായിരുന്നു . ദിലിപിൻറെ എല്ലാ ചിത്രങ്ങൾക്കും മിനിമം ഗ്യാരൻറിയുണ്ടായി . കുട്ടികളും കുടുംബപ്രേക്ഷകരും ദിലീപ് ചിത്രത്തിനായി തിയേറ്ററുകളിലേയ്ക്ക് ഒഴുകിയെത്തി . മഞ്ജു വാര്യർ വിവാഹം കഴിച്ചു പോയതിനു പിന്നാലെ ആ താര പദവി കാവ്യ മാധവനിലായി . ചന്ദ്രനുദിക്കുന്നദിക്കു മുതൽ നിരവധി ചിത്രങ്ങളിൽ ഇരുവരും ഒന്നിച്ചെത്തുകയും അത് പ്രേക്ഷകർ ഇരുകൈയും നീട്ടി സ്വീകരിക്കുകയും ചെയ്തു . ഇതോടെ ഇരുവരും തമ്മിൽ പ്രണയത്തിലാണ് എന്നു ഗോസിപ്പുകൾ പരന്നു . പാപ്പരാസികൾ കാവ്യയ്ക്കും ദിലീപിനും പിന്നാലെയായി . എല്ലാ ഗോസിപ്പുകൾക്കും വിരമമിട്ടു കൊണ്ട് 2009 ൽ കാവ്യ വിവാഹിതായായി . എന്നാൽ ഒരു വർഷത്തിനുള്ളിൽ ആ ദാമ്പത്യം അവസാനിച്ചു . കാവ്യയുടെ ദാമ്പത്യ ജീവിതം തകർന്നത് ദിലീപിന്റെ ഇടപെടൽ മൂലമാണെന്ന തരത്തിൽ വീണ്ടും ഗോസിപ്പുകൾ പ്രചരിച്ചു . വിവാഹബന്ധം വേർപിരിഞ്ഞ കാവ്യ വീണ്ടും സിനിമയിൽ തിരിച്ചെത്തിയത് ദിലീപ് നായകനായ പാപ്പി അപ്പച്ച എന്ന ചിത്രത്തിലൂടെയായിരുന്നു . 2003ൽ സി ഐ ഡി മൂസ ഹിറ്റ് ആയതോടെ സിനിമ നിർമ്മാണ രംഗത്തും ദിലീപ് കരുത്തനായി മാറിയിരുന്നു . താരസംഘടനയായ അമ്മയ്ക്കു പണം കണ്ടെത്തുന്നതിന് വേണ്ടി ദിലീപ് നിർമ്മിച്ച ട്വന്റി ട്വന്റിയും വൻ വിജയം കണ്ടു . ഇതോടെ നിർമ്മാണ മേഖലയിൽ ജനപ്രിയ നടൻ അജയ്യനായി മാറുകയായിരുന്നു . ദിലീപ് നിർമ്മിച്ച കഥാവശേഷന് കേരള സംസ്ഥാന ഫിലിം അവാർഡ് കൂടി ലഭിച്ചതോടെ അത് പൂർണ്ണമായി . ഇതോടെ താരം ബിസിനസിൽ കൂടുതൽ ശ്രദ്ധ കേന്ദ്രീകരിക്കുകയായിരുന്നു . ഇതിൻറെ ഭാഗമായി കൊച്ചിയിൽ ദേ പുട്ട് എന്ന പേരിൽ ഹോട്ടലും ആരംഭിച്ചു . തുടർന്ന് മംഗോ ട്രീ എന്ന മറ്റൊരു റസ്റ്റോറന്റു കൂടി തുടങ്ങിയതോടെ ദിലീപ് ഒരു നല്ല ബിസിനസുകാരൻ എന്ന നിലയിലേയ്ക്ക് ഉയർന്നു . 2014 ചാലക്കുടിയിൽ ഡി സിനിമസ് എന്ന പേരിൽ മൾട്ടിപ്ലക്സ് തിയേറ്റർ ആരംഭിച്ചു . ഇതോടെ നടൻ , നിർമ്മാതാവ് എന്നതിൽ ഉപരി ദിലീപ് ഒരു വലിയ ബിസിനസ് സാമ്രജ്യത്തിന്റെ ഉടമയായി മാറി . ഇതിനു ശേഷമായിരുന്നു , മഞ്ജു വാര്യരുമായുള്ള കുടുംബ ജീവിതത്തിൽ കൂടുതൽ പൊട്ടിത്തെറികൾ ഉണ്ടായത് . 2014 ഇരുവരും വേർപിരിഞ്ഞു . തുടർന്ന് ജനപ്രിയനടൻ അഭിനയിച്ച ചിത്രങ്ങൾ പലതും വിവാദത്തിൽ പെട്ടു . പ്രതിക്ഷിച്ച വിജയം നേടാൻ കഴിഞ്ഞതുമില്ല . ഇനി ഒരു വിവാഹത്തിന് ഒരുക്കമല്ല എന്ന് ആവർത്തിച്ച് പറഞ്ഞ ദിലീപ് എല്ലാവരേയും ഞെട്ടിച്ചു കൊണ്ട് ഒരു സുപ്രഭാതത്തിൽ കാവ്യ മാധവനെ വിവാഹം കഴിച്ചു . 2017ൽ കൊച്ചിയിൽ നടി ആക്രമിക്കപ്പെട്ട സംഭവത്തെ തുടർന്നുണ്ടായ വിവാദത്തിലും ദിലീപ് പെട്ടു . ഒടുവിൽ ഗൂഢാലോചനക്കേസിൽ അറസ്റ്റിലാവുകയും ചെയ്തു ."
business,"വാറ്റ് പ്രാബല്യത്തിൽ വരുന്നതോടെ സൌദിയിൽ നിന്നും പുറത്തേക്ക് പണമയക്കാൻ ചെലവേറും . ട്രാൻസ്ഫർ ചാർജിന്റെ അഞ്ച് ശതമാനം ഇനി മുതൽ വാറ്റ് നൽകേണ്ടി വരും . ബാങ്ക് വഴി പണം അയക്കുന്നതിനുള്ള ഫീസിന് മൂല്യ വർധിത നികുതി ബാധകമാണെന്ന് ജനറൽ അതോറിറ്റി ഓഫ് സക്കാത്ത് ആൻഡ് ടാക്സ് വ്യക്തമാക്കി . ജനുവരി ഒന്നിന് വാറ്റ് പ്രാബല്യത്തിൽ വരുന്നതോടെ ട്രാൻസ്ഫർ ചാർജിന്റെ അഞ്ച് ശതമാനം വാറ്റ് നൽകേണ്ടി വരും . അയക്കുന്ന പണത്തിനല്ല , അതിനുള്ള ഫീസിനാണ് വാറ്റ് നൽകേണ്ടതെന്ന് അതോറിറ്റി വിശദീകരിച്ചു . ബാങ്കുകളിലെ അഡ്മിനിസ്ട്രേറ്റീവ് സർവീസുകൾ ഉൾപ്പെടെ പല സാമ്പത്തിക ഇടപാടുകൾക്കും വാറ്റ് ഈടാക്കും . വായ്പയുടെ പലിശ , ലോൺ , ക്രെഡിറ്റ് കാർഡ് , പണയം വെക്കൽ , കറണ്ട് / സേവിങ്സ് അക്കൌണ്ടുകൾ തുടങ്ങിയവയുടെ ഫീസുകൾക്ക് വാറ്റ് ബാധകമല്ല . ലൈഫ് ഇൻഷുറൻസ് പോളിസി , വീട്ടു വാടക , അംഗീകൃത മരുന്നുകൾ , മെഡിക്കൽ ഉപകരണങ്ങൾ തുടങ്ങിയവക്കും വാറ്റ് ബാധകമായിരിക്കില്ല . പാസ്പോർട്ട് , ഡ്രൈവിംഗ് ലൈസൻസ് ഉൾപ്പെടെയുള്ള സേവനങ്ങൾക്ക് വാറ്റ് ഈടാക്കും ."
business,"വീട്ടിൽ സ്വർണം വെച്ചിട്ടെന്തിന് നാട്ടിൽ പണം തേടി നടപ്പൂ - എന്ന് പരസ്യത്തിൽ പറയാൻ കൊള്ളാം . ആഗോള വിപണിയിൽ വിലയിടിയുന്നതിന് കണക്കായി നാട്ടിലും വിലയിടിഞ്ഞ് താഴെയെത്തി സ്വർണവില . അഞ്ച് വർഷത്തെ ഏറ്റവും കുറഞ്ഞ വിലയിലാണ് കഴിഞ്ഞ ദിവസം വ്യാപാരം നടന്നത് . ഒറ്റദിവസം പവന് കുറഞ്ഞത് 80 രൂപ . 19200 രൂപയാണ് പവന് . 2400 രൂപയാണ് ഒരു ഗ്രാമിന്റെ വില . 19280 രൂപയായിരുന്ന പവന്റെ വില പിന്നെയും താണാണ് ഈ നിലയിലെത്തിയത് . വില കുറഞ്ഞ് നിലം തൊട്ടെങ്കിലും സ്വർണം വാങ്ങാൻ ആൾക്കാർ ഇപ്പോഴും പണം മുടക്കുന്നുണ്ട് . ആഭ്യന്തര വിപണിയിലും ഗൾഫ് വിപണിയിലും നല്ല തിരക്കാണ് അനുഭവപ്പെടുന്നത് . വിലയിങ്ങനെ പോകുമ്പോൾ സ്വർണം വാങ്ങിക്കൂട്ടുന്നത് ബുദ്ധിയാണോ , കാണൂ . ."
business,"ഇരുപതോളം നായകളുടെ സ്വന്തം എൻജിനീയർ , അതാണ് കനകപ്പള്ളിയിലെ വാഴവളപ്പിൽ ശശിധരൻ രാഗിണി ദമ്പതികളുടെ മകൻ സച്ചിൻ ശശിധരൻ . മംഗലാപുരം പ്രസന്ന എഞ്ചിനീയറിംഗ് കോളേജിൽ നിന്ന് ഇലക്ട്രോണിക്സിൽ ബിരുദാനന്തര ബിരുദമാണ് നായകളുടെ സ്വന്തം സച്ചിനുള്ളത് . പഠനത്തിന് ശേഷം എറണാകുളത്തെ സ്വകാര്യ കമ്പനിയിലെ ജോലിയാണ് സച്ചിന്റെ ജീവിതത്തെ മാറ്റി മറിച്ചത് . പഠനം പൂർത്തിയാക്കി വളരെ തുച്ഛമായ ശമ്പളത്തിന് ജോലി ചെയ്തിരുന്ന സച്ചിന്റെ ശ്രദ്ധയിൽ പത്രത്തിൽ കണ്ട നായ കുട്ടികളെ വിൽക്കാനുണ്ടെന്ന പരസ്യം കണ്ണുടക്കി . പരപ്പയിലെ വീട്ടിലേയ്ക്ക് അടുത്ത അവധിയ്ക്ക് സച്ചിൻ മടങ്ങിയെത്തിയത് ഒരു നായ് കുട്ടിയേയുമായിരുന്നു . നായ്കുട്ടിയുടെ വില കേട്ടപ്പോൾ വീട്ടിൽ മാത്രമല്ല നാട്ടിലും സച്ചിന് നേരിടേണ്ടി വന്നത് കടുത്ത പരിഹാസമായിരുന്നു . സ്വകാര്യ കമ്പനിയിലെ ജോലി നിർത്തി നായ വളർത്തൽ തുടങ്ങിയതോടെ പരിഹാസം പൂർണവുമായി . കാണിച്ചു കൂട്ടുന്ന മണ്ടത്തരത്തെക്കുറിച്ച് വിമർശിച്ചവരെയെല്ലാം വായടിപ്പിക്കുന്ന നേട്ടമാണ് സച്ചിൻ ഇന്ന് നായ് വളർത്തലിലൂടെ നേടിയത് . ജർമൻ ഷെപ്പേർഡ് , ലാബ് , റോഡ് വീലർ തുടങ്ങി വിദേശ ഇനം നായകൾ വരെയുണ്ട് ഈ യുവ എൻജിയറിന്റെ കൈവശം . വീട്ടിൽ തന്നെ സജ്ജമാക്കിയ ഫാമിൽ ചെറുതും വലുതുമായ നായകൾ വളരുമ്പോൾ തുടക്കത്തിൽ എതിർത്തെങ്കിലും മാതാപിതാക്കൾ സഹായത്തിനെത്തി . പ്രതിമാസം 40000 രൂപയിലധികം സമ്പാദ്യമുണ്ട് ഈ യുവ എൻജിനിയർക്ക് . നായവളർത്താൻ പ്രത്യക പരിശീലനവും സച്ചിൻ ശശിധരൻ നേടി ."
entertainment,"ഫോട്ടോയ്ക്കു താഴെ പ്രിയമണിയെയും വരനെയും അപമാനിക്കുന്ന തരത്തിൽ നിരവധി പേർ മോശം കമൻറ് ഇട്ടതോടെയാണ് തെന്നിന്ത്യൻ താരത്തിന് സ്വന്തം പോസ്റ്റ് ഡിലീറ്റ് ചെയ്യേണ്ടി വന്നത് . ഇത് സംബന്ധിച്ച് ഒരു പോസ്റ്റും പ്രിയമണി ഇട്ടിട്ടുണ്ട് . ഇതെൻറെ ജീവിതമാണ് , തൻറെ രക്ഷിതാക്കളെയോ പ്രതിശ്രുത വരനെയോ മാത്രമേ എല്ലാം ബോധ്യപ്പെടുത്തേണ്ടതുള്ളൂവെന്നും നിങ്ങൾ പക്വതയാർജിക്കൂ എന്നുമാണ് പ്രിയാമണി ഈ പോസ്റ്റിൽ എഴുതിയിരിക്കുന്നത് . ഇവൻറ് മാനേജ്മെന്റ് ബിസിനസ് നടത്തുന്ന മുസ്തഫ രാജും പ്രിയമണിയും കുറച്ച് വർഷമായി പ്രണയത്തിലായിരുന്നു . വർഷങ്ങൾക്ക് മുമ്പ് നടന്ന ഐ . സി . എൽ ചടങ്ങിൽവച്ചാണ് പ്രിയാമണിയെ കണ്ടുമുട്ടുന്നത് . തുടർന്ന് ഇരുവരും പ്രണയത്തിലായി , മുസ്തഫയുടെ ഹ്യുമറും സത്യസന്ധതയുമാണ് തന്നെ ആകർഷിച്ചതെന്ന് പ്രിയാമണി പറയുന്നു . വെള്ളിയാഴ്ച ബംഗളൂരുവിലെ പ്രിയാമണിയുടെ വസതിയിൽ നടന്ന സ്വകാര്യ ചടങ്ങിൽ ഇരുവരുടെയും വിവാഹ നിശ്ചയം കഴിഞ്ഞത് . ഈ വർഷം അവസാനത്തോടെ വിവാഹം നടത്താനാണ് തീരുമാനം ."
technology,"സാംസങ് ഗ്യാലക്സി നോട്ട് 7 സ്മാർട്ട് ഫോണുകൾ തീപിടിച്ചു പൊട്ടിത്തെറിച്ചെന്ന വാർത്തകൾക്കു വിശദീകരണം നൽകി കമ്പനി അധികൃതർ രംഗത്ത് . നിർമാണത്തിലെ പിഴവു മൂലം ബാറ്ററി അമിതമായി ചൂടാകുന്നതാണു തീപിടിക്കാനുള്ള കാരണമെന്നന്നാണ് വിശദീകരണം . ബാറ്ററിയുടെ ആനോഡ് കാഥോഡ് ഭാഗങ്ങൾ ചേരുന്ന അവസ്ഥയിൽ സെൽ അമിതമായി ചൂടാകുന്നു . ഇതു ചില ഫോണുകൾ തീപിടിക്കുന്നതിലേക്കു വഴിവച്ചു . അത്യപൂർവമായി മാത്രം സംഭവിക്കുന്ന പിഴവാണിത് . ഉപയോക്താക്കളുടെ സുരക്ഷ വലുതാണ് , അതിനാൽ വിറ്റഴിച്ച എല്ലാ ഫോണുകൾക്കും പകരം തകരാർ പരിഹരിച്ച പുതിയ ഫോൺ നൽകുമെന്നും ബ്രിട്ടൺ ആസ്ഥാനമായി പ്രവർത്തിക്കുന്ന വെബ്സൈറ്റിലൂടെ സാംസങ് വക്താവ് വ്യക്തമാക്കി . നേരത്തെ ഇന്ത്യൻ വിമാനങ്ങളിൽ അടക്കം സാംസങ്ങ് നോട്ട് 7 കൊണ്ടുപോകുന്നതിൽ നിയന്ത്രണം ഏർപ്പെടുത്തിയിരുന്നു . സാംസങ്ങ് ഗ്യാലക്സി നോട്ട് കത്തിയത് മൂലം ഒരു വാഹനം പൊട്ടിത്തെറിച്ചതും വാർത്തയായിരുന്നു ."
technology,"ഇന്ത്യക്കാരനായ 16 വയസുകാരന് ഗൂഗിളിൽ ജോലി ലഭിച്ചുവെന്നത് കള്ള വാർത്തയെന്ന് ദേശീയ മാധ്യമങ്ങൾ . ചണ്ഡിഗഡ് സ്വദേശിയായ ഹർഷിത് ശർമ്മ എന്ന പന്ത്രണ്ടാം ക്ലാസ് വിദ്യാർത്ഥിക്ക് ഗൂഗിളിന്റെ ഐക്കൺ ഡിസൈനിങ് വിഭാഗത്തിൽ ജോലി കിട്ടിയെന്നായിരുന്നു പ്രചാരണം . എന്നാൽ ഇങ്ങനെയൊരാൾക്ക് ജോലി നൽകിയിട്ടില്ലെന്നാണ് ഗൂഗിൾ അറിയിച്ചു . നേരത്തെ വാർത്ത റിപ്പോർട്ട് ചെയ്തിരുന്ന മാധ്യമങ്ങൾ തന്നെയാണ് തെറ്റാണെന്ന് മനസിയാതോടെ ഇക്കാര്യം പുറത്തുകൊണ്ടുവന്നത് . ഗൂഗിൾ ലോകത്തിന്റെ ഒരു ഭാഗത്തുനിന്നും സ്കൂൾ വിദ്യാർത്ഥികളെ ജോലിക്കെടുത്തിട്ടില്ലെന്നും കമ്പനി ഇന്ത്യാ ടുഡെയ്ക്ക് അയച്ച മെയിലിൽ വ്യക്തമാക്കി . ഇന്ത്യൻ എക്സ്പ്രസ് ദിനപത്രത്തിന്റെ സിറ്റി സപ്ലിമെന്റായ ചണ്ഡീഗഡ് ലൈനിലാണ് ഈ വാർത്ത ആദ്യം പ്രത്യക്ഷപ്പെട്ടത് . ജൂലൈ 29ന് പ്രസിദ്ധീകരിച്ച ഈ വാർത്ത പിന്നീട് വിവിധ മാധ്യമങ്ങളിലൂടെ വ്യാപകമായി പ്രചരിച്ചു . പന്ത്രണ്ടാം ക്ലാസ് വിദ്യാഭ്യാസ യോഗ്യതയുള്ള വിദ്യാർത്ഥിയെ ഓൺലൈനിലൂടെ ഇന്റർവ്യൂ നടത്തി , പ്രതിമാസം 12 ലക്ഷം രൂപ ശമ്പളം നൽകി ജോലിക്കെടുത്തുവെന്നായിരുന്നു വാർത്ത . എന്നാൽ , വാർത്തയ്ക്ക് ആധാരമായി നൽകേണ്ട അപ്പോയിന്റ്മെന്റ് ഓർഡറോ , ഓഫർ ലെറ്ററോ ഒരിടത്തുമില്ല . വാർത്തകൾ കണ്ടതിന് പിന്നാലെ ചണ്ഡീഗഡ് പബ്ലിക്ക് റിലേഷൻസ് വകുപ്പ് ഈ വിദ്യാർത്ഥിയെ അഭിന്ദിച്ചുകൊണ്ട് പത്രക്കുറിപ്പ് പുറത്തിറക്കുകയും ഇത് മറ്റ് മാധ്യമങ്ങൾ വലിയ വാർത്തയാക്കുകയും ചെയ്തിരുന്നു ."
business,"ലോകത്തിലെ തന്നെ ഏറ്റവു വിലിയ ബിസിനസ് ഗ്രൂപ്പായിരുന്നു റിയൻസ് ബിസിനസ് ഗ്രൂപ്പ് . വ്യവസായ ലോകത്തിലെ അത്ഭുമായിരുന്ന ധീരു അംബാനി ചുരങ്ങിയ സമയം കൊണ്ട് തന്നെ കെട്ടിപ്പടുത്ത സംമ്പ്രാജ്യമായിരുന്നു ഇത് . എന്നാൽ അച്ഛന്റെ മരണ ശേഷം സ്വത്തുതർക്കത്തിൽ മക്കൾ മുകേഷും അനിലും വേർപിരിഞ്ഞു . ഇതിനു ശേഷം ജീവിതത്തിൽ ഉണ്ടായ സംഭവവികാസങ്ങളെ കുറിച്ച് തുറന്ന് പറഞ്ഞ് അനിൽ അംബാനി . ദേശീയ മാധ്യമത്തിനു നൽകിയ അഭിമുഖത്തിലാണ് അനിൽ മനസ് തുറന്നത് . ഉന്നിന്റെ മാനസിക നില തകരാറിൽ , ഉടൻ പരിശോധിക്കണം , ഉത്തരകൊറിയയെ പരിഹസിച്ച് അമേരിക്ക വളരെ വേഗം തന്നെ കടക്കെണിയിലേയ്ക്ക് വീഴുകയായിരുന്നു . 45000 കോടിയുടെ കടത്തിലാവുകയായിരുന്നു . കടക്കെണിയിൽ നിന്ന് രക്ഷനേടാനുള്ള വഴി ആലോചിക്കുമ്പോഴാണ് സഹോദരൻ മുകേഷ് അംബാനി റിലയൻസ് കമ്മ്യൂണിക്കേഷൻസിന്റെ ആസ്തികൾ വാങ്ങാമെന്ന് ഉറപ്പു നൽകിയത് . അച്ഛന്റെ മരണ ശേഷം രണ്ടു വഴിക്കു പോയ ഇവർ ആദ്യമായിട്ടാണ് പ്രധാനപ്പെട്ട കരാറിൽ ഒപ്പു വയ്ക്കുന്നത് . പ്രിയപ്പെട്ട അച്ഛന്റെ 85 - ാം ജന്മദിനത്തിലാണ് അദ്ദേഹം തന്നെ സഹായിക്കാമെന്നുള്ള നീക്കവുമായി മുന്നോട്ട് വന്നത് . സ്ഥാനങ്ങളോട് താൽപര്യമില്ല , ലക്ഷ്യം പ്രശസ്തി , ട്രംപിനെതിരെ വെളിപ്പെടുത്തലുമായി മാധ്യമപ്രവർത്തകൻ റിലയൻസ് കമ്മ്യൂണിക്കേഷൻസിന്റെ ഉടമസ്ഥതയിലുള്ള ടവറുകൾ , സ്പെക്ട്രം , മീഡിയ കൺവെർജൻസ് നോഡ്സ് , ഓപ്റ്റിക് ഫൈബർ കേബിൾ ശൃംഖല തുടങ്ങിയവ റിലയൻസ് ജിയോ ഏറ്റെടുക്കും . ധീരുബായ് അംബാനിയുടെ മരണശേഷമാണ് സഹോദരങ്ങൾ സ്വത്തുക്കൾ വീതിച്ചെടുത്തത് . അന്ന് സ്വത്തിന്മേൽ തർക്കം ഉണ്ടായിരുന്നെങ്കിലും പിന്നീട് പരിഹരിക്കപ്പെട്ടു . എന്നാൽ , അനിൽ അംബാനിക്ക് വ്യവസായം ലാഭകരമായി മുന്നോട്ടു കൊണ്ടുപോകാനായില്ല . ഏതാണ്ട് 40,000 കോടിയിലധികം രൂപയുടെ കടബാധ്യതയാണ് റിലയൻസ് കമ്മ്യൂണിക്കേഷൻസിനുള്ളതെന്നാണ് റിപ്പോർട്ട് . ഇതേ തുടർന്നാണ് സ്വത്തുക്കൾ ഏറ്റെടുക്കാൻ മുകേഷ് സന്നദ്ധത പ്രകടിപ്പിച്ചത് ."
sports,സൂര്യനമസ്കാരം ചെയ്യുന്നതിന്റെ ചിത്രം ട്വിറ്ററിൽ പോസ്റ്റ് ചെയ്ത മുഹമ്മദ് കൈഫ് ആണ് ഇപ്പോൾ വിവാദത്തിൽ . പ്രത്യേക ഉപകരണങ്ങളുടെ സഹായമില്ലാതെ ചെയ്യാനാവുന്ന സമഗ്രമായ വ്യായാമ മുറയാണ് യോഗയെന്നും കൈഫ് അഭിപ്രായപ്പെട്ടിരുന്നു . ഇതാണ് തീവ്രനിലപാടുകാരായ ചിലരെ ചൊടിപ്പിച്ചത് . യോഗയും സൂര്യനമസ്കാരവും ഇസ്ലാമിന് ചേർന്നതല്ലെന്നും കൈഫ് മാപ്പ് പറയണമെന്നും ആവശ്യപ്പെട്ട് സോഷ്യൽ മീഡിയയിൽ ആക്രമണം തുടങ്ങി . വിമർശനങ്ങൾ കനത്തതോടെ കൈഫ് ട്വിറ്ററിലൂടെ തിരിച്ചടിച്ചു . യോഗ ചെയ്യുന്പോഴും അള്ളാഹു ഹൃദയത്തിലുണ്ടായിരുന്നു . യോഗയും മതവുമായുള്ള ബന്ധം മനസ്സിലാകുന്നില്ലെന്നും വ്യായാമം എല്ലാ മനുഷ്യർക്കും നല്ലതാണെന്നും കൈഫ് പ്രതികരിച്ചു . നേരത്തെ ഭാര്യയുടെ വസ്ത്രധാരണത്തെ ചൊല്ലി വിവാദത്തിലായ ഷമിയെ പിന്തുണച്ചും കൈഫ് രംഗത്തെത്തിയിരുന്നു .
technology,"അയച്ച സന്ദേശങ്ങൾ ഡിലീറ്റ് ചെയ്യാവുന്ന പ്രത്യേകത എല്ലാവർക്കും അവതരിപ്പിച്ച് വാട്ട്സ്ആപ്പ് . ആദ്യഘട്ടത്തിൽ വാട്ട്സ്ആപ്പ് വിൻഡോസ് പതിപ്പിൽ ലഭിച്ചിരുന്ന പ്രത്യേകത ഇന്നുമുതൽ എല്ലാവർക്കും ലഭിക്കുമെന്നാണ് വാട്ട്സ്ആപ്പ് അറിയിക്കുന്നത് . ഡീലിറ്റ് എവരിവൺ , റീകോൾ ബട്ടൺ , റീവോക്ക് ബട്ടൺ എന്നിങ്ങനെ വിവിധ പേരിൽ ഈ ഫീച്ചർ അറിയപ്പെടുന്നുണ്ട് . ഇത് പ്രകാരം അബദ്ധത്തിലോ , ആളുമാറിയോ നിങ്ങളുടെ വാട്ട്സ്ആപ്പ് അക്കൌണ്ടിൽ നിന്നും ഒരു സന്ദേശം സെൻറ് ആയി പോയാൽ . അത് വേണ്ടെന്ന് തോന്നിയാൽ 7 മിനുട്ടിനുള്ളിൽ നീക്കം ചെയ്യാം . ആൻഡ്രോയ്ഡ് , ഐഫോൺ ഉപയോക്താക്കൾക്ക് അടുത്ത അപ്ഡേഷനിൽ ഈ ഫീച്ചർ ലഭിക്കും എന്നാണ് വാട്ട്സ്ആപ്പ് പറയുന്നത് . പക്ഷെ , ടെക്നിക്കലായി ചില പ്രശ്നങ്ങൾ ഉള്ളതിനാൽ എല്ലാ രാജ്യങ്ങളിലെ ഉപയോക്താക്കൾക്കും ഒറ്റയടിക്ക് ഈ ഫീച്ചർ ലഭ്യമാകണമെന്നില്ല എന്ന സൂചനയുമുണ്ട് . അതിനാൽ ഇന്ത്യയിൽ ഫീച്ചർ എത്താൻ ഇത്തിരി കാത്തിരിക്കേണ്ടി വന്നേക്കാം . വാട്ട്സ്ആപ്പ് വെബ് പതിപ്പിലും പുതിയ പ്രത്യേകത ലഭിക്കും ."
sports,"ഏപ്രിൽ ഏഴിനാണ് ഐ . പി . എൽ 11 - ാം സീസൺ ആരംഭിക്കുന്നത് . രണ്ട് വർഷത്തെ ഇടവേളയ്ക്ക് ശേഷം ചെന്നൈ സൂപ്പർ കിംഗ്സും രാജസ്ഥാൻ റോയൽസും തിരിച്ചെത്തുന്നതാണ് ഇത്തവണത്തെ പ്രത്യേകതകളിലൊന്ന് . പഴയ പടക്കുതിരകളെ തിരികെയെത്തിച്ച ചെന്നൈയാവട്ടെ ലുങ്കി ഡാൻസ് വീണ്ടും ആരംഭിക്കാനുള്ള ശ്രമത്തിലാണ് . നായകൻ എംഎസ് ധോണിയെയും സുരേഷ് റെയ്നയും രവീന്ദ്ര ജഡേജയെയും ചെന്നൈ നിലനിർത്തിയിരുന്നു . അതേസമയം മുൻതാരം വിൻഡീസ് ഓൾറൌണ്ടർ ഡ്വെയ്ൻ ബ്രാവോയും ചെന്നൈയിൽ തിരിച്ചെത്തിയിട്ടുണ്ട് . ഇവർക്കൊപ്പം ഫാഫ് ഡുപ്ലസിസ് , ഷെയ്ൻ വാട്സൺ , ഹർഭജൻ സിംഗ് തുടങ്ങിയ മുൻനിര താരങ്ങളും ടീമിനൊപ്പമുണ്ട് . ചെന്നൈ ടീമിൻറെ പരിശീലന ക്യാമ്പ് ചെന്നൈയിൽ നടന്നുവരികയാണ് . പരിശീലനത്തിനൊപ്പം തമാശകളൊപ്പിച്ചും പരസ്യ ചിത്രങ്ങളിലഭിനയിച്ചും ക്യാമ്പ് ആസ്വദിക്കുകയാണ് ചെന്നൈ താരങ്ങൾ . ‘നെരുപ്പ് ഡാ , സി . എസ് . കെ ഡാ’ എന്ന തലക്കെട്ടിൽ ഭാജി പുറത്തുവിട്ട വീഡിയോയാണ് ഇതിൽ ഒടുവിലത്തേത് . ഭാജിയും മുരളി വിജയിയും ഡ്വെയ്ൻ ബ്രാവോയും കൂളിംഗ് ഗ്ലാസ്സ് ധരിച്ച് ‘നെരുപ്പ് ഡാ . . . സിഎസ്കെ ഡാ’ എന്ന് പറയുന്നതാണ് വീഡിയോയിലുള്ളത് ."
entertainment,"ഇന്ത്യയുടെ 49 - ാം രാജ്യാന്തര ചലച്ചിത്രമേള പുരോഗമിക്കുമ്പോൾ മികച്ച സിനിമകളും കാണികളുടെ ഒഴുക്കുമായി മേള കൊഴുക്കുകയാണ് . ഐഎഫ്എഫ്കെയിലൂടെ മലയാളികൾക്ക് പ്രിയങ്കരനായ ടർക്കിഷ് സംവിധായകൻ നൂറി ബിൽഗെ സിലാന്റെ ഏറ്റവും പുതിയ ചിത്രം ' ദി വൈൽഡ് പിയർ ട്രീ ' യുടെ പ്രദർശനം ഇന്നായിരുന്നു . ജാപ്പനീസ് സംവിധായകൻ ഹിറോകാസു കൊറേ എഡായുടെ ' ഷോപ്പ് ലിഫ്റ്റർ ' ആയിരുന്നു മറ്റൊരു ശ്രദ്ധേയ ചിത്രം . ഇന്ത്യൻ പനോരമയിൽ ഇടംപിടിച്ച മലയാള ചിത്രം സുഡാനി ഫ്രം നൈജീരിയയുടെയും രമ്യ രാജിന്റെ ഹ്രസ്വചിത്രം മിഡ്നൈറ്റ് റണ്ണിന്റെയും പ്രദർശനം ഇന്നായിരുന്നു . ഒരുമിച്ചായിരുന്നു ഇരു ചിത്രങ്ങളുടെയും പ്രദർശനസമയം . ഇക്കഴിഞ്ഞ കാൻസ് ഫിലിം ഫെസ്റ്റിവലിൽ പാം ഡി ഓർ പുരസ്കാരത്തിനുവേണ്ടി മത്സരിച്ച ചിത്രം തുർക്കിയുടെ ഒഫിഷ്യൽ ഓസ്കർ എൻട്രിയുമാണ് . സിലാന്റെ ആദ്യചിത്രങ്ങളെ ഓർമ്മിപ്പിക്കുന്ന , പ്രധാന കഥാപാത്രത്തിന്റെ സ്വന്തം ഗ്രാമത്തിലേക്കുള്ള മടക്കമാണ് വൈൽഡ് പിയർ ട്രീയിലും . എഴുത്ത് ജീവിതമായി കാണുന്ന സിനാൻ ആദ്യ നോവൽ പ്രസിദ്ധീകരിക്കാനുള്ള പരിശ്രമത്തിലാണ് . നാട്ടിലെത്തുന്ന അയാൾ എല്ലാത്തരം ശ്രമവുമുപയോഗിച്ച് പ്രസിദ്ധീകരണത്തിനായുള്ള പണം സംഘടിപ്പിക്കാനുള്ള യത്നത്തിലാണ് . എന്നാൽ സിലാന്റെ മുൻ ചിത്രങ്ങളെ അപേക്ഷിച്ച് ചിത്രം വേണ്ട തൃപ്തി നൽകിയില്ലെന്ന അഭിപ്രായക്കാരും കാണികളിൽ ഉണ്ടായിരുന്നു . ഐനോക്സിലെ രണ്ടാം സ്ക്രീനിലായിരുന്നു സുഡാനിയുടെയും മിഡ്നൈറ്റ് റണ്ണിന്റെയും പ്രദർശനം . മിഡ്നൈറ്റ് റണ്ണിന്റെ തുടർ മാർക്കറ്റിംഗിനായുള്ള അന്വേഷണങ്ങൾ ലഭിച്ചിട്ടുണ്ട് . മലയാളികളല്ലാത്ത കാണികളും ഈ ചിത്രങ്ങൾക്ക് ഉണ്ടായിരുന്നു ."
technology,"ഫിംഗർ പ്രിന്റ് സ്കാനറുകൾ ഉപയോഗിച്ചുകൊണ്ടുള്ള സുരക്ഷാ സംവിധാനങ്ങൾ ഇന്ന് സാധാരണമാണ് . സ്കൂളുകളിൽ , കോളേജുകളിൽ , ചെറുതും വലുതുമായുള്ള വാണിജ്യ വ്യവസായ സ്ഥാപനങ്ങളിൽ എന്നു വേണ്ട മൊബൈൽ ഫോണിലും , ഇലക്ട്രോണിക് ഉത്പന്നങ്ങളിലും എല്ലായിടത്തും ഏറ്റവും സുരക്ഷിതമെന്നും സൌകര്യപ്രദമെന്നും വിശ്വസിക്കപ്പെടുന്ന ബയോമെട്രിക് ഓതൻറിക്കേഷൻ സംവിധാനങ്ങൾ വ്യാപകമാണ് . ബയോമെട്രിക് വിവരങ്ങൾ ഉൾക്കൊള്ളിച്ചുകൊണ്ടുള്ള ആധാർ കൂടി വന്നതോടുകൂടി കാര്യങ്ങൾ ഒരു പടി കൂടി മുന്നോട്ട് പോയി . ആധാർ നമ്പരും വിരലടയാളവും മാത്രം നൽകി പണം കൈമാറാൻ കഴിയുന്ന ആധാർ പേ സംവിധാനമൊക്കെ ഇപ്പോൾ നിലവിൽ വന്നിരിക്കുകയാണല്ലോ . ഈ സാഹചര്യത്തിൽ വിരലടയാളം ഉപയോഗിച്ചുകൊണ്ടുള്ള ഓതന്റിക്കേഷൻ സംവിധാനങ്ങൾ എത്രമാത്രം സുരക്ഷിതമാണെന്നുള്ള ചോദ്യങ്ങൾ ഉയരുന്നു . ഇത്തരത്തിൽ ഒരു ഹാക്കിംഗാണ് സുജിത്ത് കുമാർ തൻറെ ഫേസ്ബുക്ക് അക്കൌണ്ടിൽ നടത്തിയിരിക്കുന്നത് . ഒരു ഗ്ലൂഗണ്ണും ഇത്തിരി പശയും ഉണ്ടെങ്കിൽ ഈ ഹാക്കിംഗ് നടത്താം എന്നാണ് ഈ പോസ്റ്റിലൂടെ പറയുന്നത് . ഈ പോസ്റ്റ് ഇവിടെ കാണാം . ."
business,"ഓഹരി വിപണികളിൽ കനത്ത നഷ്ടം തുടരുന്നു . സെൻസെക്സ് 300 പോയൻറ് ഇടിഞ്ഞു . ദേശീയ ഓഹരി സൂചികയായ നിഫ്റ്റി 9,900ത്തിന് താഴെ എത്തി . അമേരിക്ക - ഉത്തര കൊറിയ യുദ്ധഭീതി രൂക്ഷമാകുന്നതാണ് വിപണിയുടെ തകർച്ചയ്ക്ക് കാരണം . കഴിഞ്ഞ വെള്ളിയാഴ്ച സെൻസെക്സ് 450 പോയിന്റ് ഇടിഞ്ഞിരുന്നു . നിഫ്റ്റി മിഡ്കാപ്പിലാണ് ഇന്ന് കനത്ത തിരിച്ചടി നേരിടുന്നത് . കേന്ദ്രസർക്കാർ സാമ്പത്തികരക്ഷാ പാക്കേജ് പ്രഖ്യാപിക്കാനിരിക്കുന്നതും വിപണിയിൽ നിഴിലിക്കുന്നുണ്ട് . ടാറ്റ സ്റ്റീൽ , അദാനി പോർട്സ് , ലാർസൻ എന്നിവയാണ് ഇന്ന് കനത്ത നഷ്ടം നേരിട്ടത് . എസ് , ഐ . സി . ഐ . സി . ഐ ബാങ്ക് , റിലയൻസ് എന്നിവ നേട്ടത്തിലാണ് . ഡോളറുമായുള്ള വിനിമയത്തിൽ രൂപയ്ക്ക് ചലനമില്ല . 64 . 79 രൂപയിലാണ് വ്യാപാരം ."
entertainment,ഒരു പാട്ടുകാരൻറെ ജീവിതത്തിലെ അപ്രതീക്ഷിത സംഭവങ്ങളിലൂടെയും അയാളുടെ വളർച്ചയിലൂടെയുമാണ് കഥ വികസിക്കുന്നത് . ആൻറി ഷാബെർഗ് ആണ് പോപ്സ്റ്റാറിലെ നായകൻ . അഖിവ ഷാഫെർ ആണ് ചിത്രം സംവിധാനം ചെയ്തിരിക്കുന്നത് . 3ഡിയിൽ സയൻസ് ഫിക്ഷൻ കോമഡിയാണ് ടീനെജ് മ്യൂട്ടൻറ് നിൻജ ടർട്ടിൽസ് ഔട്ട് ഓഫ് ദ ഷാഡോസ് പറയുന്നത് . ടർട്ടിലും മനുഷ്യനും തമ്മിലെ ഏറ്റുമുട്ടലിനറെ കഥയാണ് നിൻജ ടർട്ടിൽസ് പറയുന്നത് . പ്രണയകഥയുമായി ടീ ഷാറോക്കിന്റെ യു ബിഫോർ മിയും ഇന്ന് തീയേറ്ററിൽ എത്തും . . ജോജോ മോയസിൻറെ നോവലാണ് സിനിമയായത് . സസ്പെൻസ് ത്രില്ലർ അർജും ഇന്ന് റിലീസ് ചെയ്യുന്നു . നൈറ്റ്ക്ലബ് പാർട്ടിക്കിടെ നടക്കുന്ന ഉദ്യോഗജനകമായ സംഭവങ്ങൾ കൂട്ടിയിണക്കിയാണ് ചിത്രം ഒരുക്കിയിരിക്കുന്നത് . ആരോൺ കാഫ്മാൻ ആണ് ചിത്രത്തിൻറെ സംവിധാനം .
sports,"ആന്ധ്രാ പ്രദേശിനെതിരായ രഞ്ജി ട്രോഫിയിൽ കേരളത്തിന് വിജയസാധ്യത . 74 റൺസിന്റെ കടവുമായി രണ്ടാം ഇന്നിങ്സ് ആരംഭിച്ച സന്ദർശകർക്ക് എട്ടിന് 102 എന്ന് നിലയിലാണ് . ഒരു ദിനം മാത്രം ശേഷിക്കെ അവർക്കിപ്പോൾ 28 റൺസിന്റെ ലീഡ് മാത്രമാണുള്ളത് . 30 റൺസുമായി റിക്കി ഭുയിയും റൺസൊന്നുമെടുക്കാതെ ബണ്ഡാരു അയ്യപ്പയുമാണ് ക്രീസിൽ . എട്ടിൽ ഏഴ് വിക്കറ്റ് നേടിയ ജലജ് സക്സേനയാണ് ആന്ധ്രയെ തകർത്തത് . നേരത്തെ , ഒന്നിന് 227 എന്ന നിലയിൽ രണ്ടാം മൂന്നാം ദിനം ആരംഭിച്ച കേരളം 328ന് എല്ലാവരും പുറത്തായി . 133 റൺസ് നേടിയ ജലജ് സക്സേനയാണ് ടോപ് സ്കോറർ . രോഹൻ പ്രേം 47 റൺസെടുത്ത് പുറത്തായി . സഞ്ജു സാംസണ് ഒരിക്കൽകൂടി തിളങ്ങാൻ സാധിച്ചില്ല . നാല് പന്ത് മാത്രം നേരിട്ട സഞ്ജുവിന് റൺസൊന്നുമെടുക്കാൻ സാധിച്ചില്ല . എങ്കിലും 74 റൺസിന്റെ ലീഡ് നേടാൻ കേരളത്തിനായ . മൂന്ന് വീതം വിക്കറ്റ് നേടിയ ഷൊയ്ബ മുഹമ്മദ് ഖാൻ , മനീഷ് ഗൊലമറു എന്നിവരാണ് വലിയ സ്കോറിലേക്ക് നീങ്ങുകയായിരുന്ന കേരളത്തെ പെട്ടന്ന് പുറത്താക്കിയത് . ഒരുദിനം മാത്രം ശേഷിക്കേ , നാളെ സന്ദർശകരെ പെട്ടന്ന് പുറത്താക്കി മത്സരം വരുതിയിലാക്കാനിയിരിക്കും കേരളത്തിന്റെ ശ്രമം . ആദ്യ പത്ത് ഓവറിൽ തന്നെ ആന്ധ്ര പുറത്തായാൽ അനായാസം ജയം കേരളത്തിനൊപ്പം നിൽക്കും . ആന്ധ്രയ്ക്കാവട്ടെ റിക്കി ഭുയിൽ മാത്രമാണ് പ്രതീക്ഷ ."
technology,"നൂറു രൂപയ്ക്കുള്ളിൽ ഒതുങ്ങുന്ന മൂന്ന് പ്രീപെയ്ഡ് ഓഫറുകൾ അവതരിപ്പിച്ച് ഏയർടെൽ . ഇത് പ്രകാരം 9 രൂപ , 59 രൂപ , 93 രൂപ റീചാർജുകൾ ചെയ്യുന്നവർ നിശ്ചിത ഡാറ്റ ആനുകൂല്യത്തിന് പുറമേ . വോയ്സ് കോൾ , എസ്എംഎസ് ആനുകൂല്യങ്ങളും ലഭിക്കും . ഏയർടെൽ 9 രൂപ റീചാർജിൽ ഒരു ദിവസത്തേക്ക് 100 എംബി 3ജി , അല്ലെങ്കിൽ 4ജി ഡാറ്റ ലഭിക്കും . ആ ദിവസം വോയ്സ് കോളുകൾ പൂർണ്ണമായും സൌജന്യമായിരിക്കും . ഒപ്പം 100 എസ്എംഎസുകളും ഫ്രീയായി ലഭിക്കും . ഇത് ഏത് റീചാർജ് പാക്കേജിന് ഒപ്പം ആഡ് ഓൺ ആയിട്ടും ഉപയോക്താവിന് ഉപയോഗിക്കാം . 59 രൂപയുടെ റീചാർജിൽ ഏഴ് ദിവസത്തേക്ക് 500 എംബി 3ജി അല്ലെങ്കിൽ 4ജി ഡാറ്റ ദിവസവും ലഭിക്കും . വോയ്സ് കോൾ ഫ്രീ ആയിരിക്കും . 100 എസ്എംഎസും ലഭിക്കും . ആഡ് ഓൺ ആയി ഈ പാക്കേജ് നിലനിർത്താൻ സാധിക്കില്ല എന്നാണ് വിവരം . അതേ സമയം 93 രൂപയുടെ പുതിയ ഓഫറിൽ 1 ജിബി ഡാറ്റയാണ് ലഭിക്കുന്നത് . 10 ദിവസത്തേക്കാണ് ഇത് . ഇതിന് ഒപ്പം ദിവസം 100 എസ്എംഎസ് ആൺലിമിറ്റഡ് കോൾ എന്നിവയുണ്ട് . ഇതേ ഓഫർ 28 ദിവസത്തെ കാലാവധിയിൽ തിരഞ്ഞെടുത്ത ഉപയോക്താക്കൾക്ക് ഏയർടെൽ നൽകുന്നുണ്ട് . അതേ സമയം അധിക ഡാറ്റ ഉപയോഗിക്കാത്ത ഉപയോക്താക്കൾക്കായി ഏയർടെൽ 999 രൂപയുടെ ഓഫർ ഒരുക്കുന്നതായി റിപ്പോർട്ട് വരുന്നുണ്ട് . ഇത് പ്രകാരം ഒരു വർഷത്തെ സമയ പരിധിയിൽ വോയ്സ് കോൾ , എസ്എംഎസ് , മാസം 1ജിബി ഡാറ്റ എന്നിവ ലഭ്യമാകും എന്നാണ് റിപ്പോർട്ട് . ഇത്തരത്തിലുള്ള ഒരു ഓഫർ കഴിഞ്ഞ ദിവസം ബിഎസ്എൻഎൽ പ്രഖ്യാപിച്ചിരുന്നു ."
business,"ഡോണാൾഡ് ട്രംപിൻറെ പുതിയ ഉത്തരവിനെ ഞെട്ടലോടെയാണ് ലോകം കഴിഞ്ഞ ദിവസം കേട്ടിരുന്നത് . ചൈനയിൽ നിന്നുളള ഇറക്കുമതി സാധനങ്ങൾക്ക് 10 ശതമാനം നികുതി ചുമത്താനായിരുന്നു യുഎസ് പ്രസിഡൻറ് ഉത്തരവ് . ഇതോടെ , യുഎസ് - ചൈന വ്യാപാര യുദ്ധം ഇനിയും കടുക്കുമെന്നുറപ്പായി . ഈ മാസം 24 മുതൽ പുതിയ നികുതി നടപ്പിൽ വരും . ചൈനയിൽ നിന്നുളള 20,000 കോടി ഡോളർ ഉൽപ്പന്നങ്ങൾക്കാണ് നികുതി ബാധകമാകുക . ജനുവരി ഒന്ന് മുതൽ നികുതി 25 ശതമാനമായി ഉയർത്തുമെന്നും യുഎസ് അറിയിച്ചു . യുഎസിൻറെ നിലപാടുകൾക്കുളള തിരിച്ചടിയായി ചൈന 6,000 കോടി ഡോളർ മൂല്യമുളള യുഎസ് ഉൽപ്പന്നങ്ങൾക്ക് മേൽ അഞ്ച് മുതൽ പത്ത് ശതമാനം വരെ നികുതി പ്രഖ്യാപിച്ചു . ഇതിന് പിന്നാലെ കൂടുതൽ ചൈനീസ് ഉൽപ്പന്നങ്ങൾക്ക് നികുതി ചുമത്തുമെന്ന് യുഎസ് പ്രസിഡൻറിൻറെ പ്രഖ്യാപനവുമെത്തി . കഴിഞ്ഞ ദിവസം യുഎസ്സിലേക്ക് മുഖ്യ സാമ്പത്തിക ഉപദേഷ്ടാവിനെ അയ്ക്കാൻ ചൈന തീരുമാനിച്ചിരുന്നെങ്കിലും തീരുവ ഉയർത്താനുളള ട്രംപിൻറെ ഉത്തരവിനെ തുടർന്ന് ഈ നീക്കം പിൻവലിച്ചു . ചൈനയിൽ നിന്ന് യുഎസ്സിലേക്ക് 2017 ൽ കയറ്റുമതി ചെയ്തത് 52,290 കോടി ഡോളറിൻറെ ഉൽപ്പന്നങ്ങളായിരുന്നു . എന്നാൽ , യുഎസ്സിൽ നിന്ന് ഇറക്കുമതി ചെയ്തത് 18,750 കോടി ഡോളർ മൂല്യമുളള ഉൽപ്പന്നങ്ങൾ മാത്രമായിരുന്നു . ഇതോടെ യുഎസ് - ചൈന വ്യാപാര ബന്ധത്തിലെ വ്യാപാര കമ്മി 33,540 കോടി ഡോളറായി . ഈ ഉയർന്ന വ്യാപാര കമ്മിയാണ് അമേരിക്കയെ ചെടുപ്പിച്ചത് . യുഎസ് - ചൈന വ്യാപാര യുദ്ധം പരിധികൾ ലംഘിച്ച് മുന്നോട്ട് പോകുന്നതാണ് രൂപയുടെ മൂല്യം ക്രമാതീതമായി ഇടിയാൻ ഇടയാക്കുന്ന പ്രധാന കാരണം . സെപ്റ്റംബർ 18 ന് ഡോളറിനെതിരെ രൂപയുടെ മൂല്യം 72.98 എന്ന ചരിത്രത്തിലെ ഏറ്റവും താഴ്ന്ന നിലയിലേക്ക് വരെയെത്തിയിരുന്നു ."
technology,"കുറഞ്ഞ വിലയ്ക്ക് ഇൻറർനെറ്റ് ലഭിക്കുക എന്നത് വളരെ പ്രധാനപ്പെട്ട ഒരു കാര്യം തന്നെയാണ് ഇന്നത്തെക്കാലത്ത് ഇന്ത്യയിൽ . ഇൻറർനെറ്റ് വിലക്കുറവിലാണ് ലഭിക്കുന്നത് എന്ന ചിന്ത ജനതയിൽ ഉണ്ടായാൽ മാത്രമേ ദിവസേനയുള്ള ജീവിതത്തിൽ അത് ഉപയോഗപ്പെടുത്തുന്നതിലും ലഘൂകരണം വരുകയുള്ളൂ എന്നതാണ് യാഥാർത്ഥ്യം . എന്നാൽ ജിയോ ഇപ്പോൾ പ്രഖ്യാപിക്കപ്പെട്ടിരിക്കുന്ന ഓഫറുകൾ അത്തരത്തിൽ പരിഗണിക്കപ്പെടേണ്ടതാണോ ? , ഏതോരു തുടക്ക കമ്പനിയും ചെയ്യും പോലെയാണ് ജിയോയും ചെയ്യുന്നത് എന്ന് പറയുന്നവരും ഉണ്ട് . ആദ്യം ഫ്രീകൊടുത്ത് രുചി നൽകുക , പിന്നീട് പണം വാങ്ങുക . . പക്ഷെ പുതിയ ഒരു വിഭാഗത്തെ വേഗതയേറിയ ഇൻറർനെറ്റ് ലോകത്ത് എത്തിക്കണം എന്നതാണ് റിലയൻസ് ഉദ്ദേശിക്കുന്നത് എന്ന് അവർ പറയുന്നു . ഇതിൻറെ യാഥാർത്ഥ്യം എന്താണ് . . ? ആളുകളെ ഓൺലൈനിൽ പിടിച്ചുനിർത്തണമെങ്കിൽ തീർച്ചയായും അതിൻറെ നിരക്ക് താഴെ നിൽക്കണം . ഇന്ന് ലോകത്ത് ഏത് വികസ്വരരാജ്യത്തെക്കാൾ ഡാറ്റയ്ക്ക് ഏറ്റവും കൂടുതൽ പണം പിഴിയുന്നത് ഇന്ത്യയിലാണ് . പക്ഷെ ലോകത്തിലെ ഏറ്റവും ഇൻറർനെറ്റ് സ്പീഡ് നൽകുന്ന 10 രാജ്യങ്ങളുടെ കൂട്ടത്തിൽ ഇന്ത്യ ഇല്ലതാനും , ജിയോ വോയിസ് കോളിംഗ് ഫ്രീ ആക്കുകയും ഡാറ്റ നിരക്ക് കുറയ്ക്കുകയും ചെയ്യുമ്പോൾ അത് ഫോൺ ഉപയോഗിച്ചുള്ള വീഡിയോ കാണൽ , മറ്റ് കണ്ടൻറ് ഉപയോഗം എന്നിവ കുത്തനെ ഉയർത്തും എന്നതിൽ സംശയമില്ല . ഇതുവരെ ഇന്ത്യൻ വിപണിയിൽ നടന്ന യാഥാർത്ഥ്യം കൂടിയാണ് ഈ ജിയോ പ്രഖ്യാപിച്ച വലിയ വില വീഴ്ചയിലൂടെ തെളിയുന്നത് . ഐഡിയ , ഏയർടെൽ , വോഡഫോൺ . . തുടങ്ങിയ ഇന്നത്തെ ഇന്ത്യൻ വിപണിയിലെ കമ്പനികൾ ശരിക്കും തമ്മിൽ മത്സരിക്കുന്നുണ്ടായിരുന്നോ , 90 ശതമാനം വിപണി ആധിപത്യവും കൈയ്യാളുന്ന ഈ കമ്പനികൾ എന്നാൽ ഒരു നുകത്തിൽ കെട്ടിയ കാളകളായിരുന്നു എന്ന് പറയാം . തങ്ങളുടെ ഉപയോക്താക്കൾക്ക് അവർ നല്ല സേവനം നൽകാൻ ശ്രമിക്കുന്നില്ല എന്ന് പറയാൻ കഴിയില്ല , അതിനപ്പുറം തമ്മിൽ മികച്ച സേവനമാണ് അവർ നടത്തുന്നത് . ഒരേ പോലെ ഡാറ്റ ചാർജും , കോൾ ചാർജും ദിനം പ്രതിവർദ്ധിച്ചതോടെ സമീപ വർഷങ്ങളിൽ ഇന്ത്യൻ ടെലികോം മേഖലയിൽ മത്സരം ഇല്ലാതായി എന്നതാണ് സത്യം . ആത്യന്തികമായി ഇത് ഉപയോക്താവിനെ ബാധിച്ചു എന്ന് പറയുന്നതാണ് സത്യം . ബിഎസ്എൻഎല്ലിൻറെ കഥ നമ്മുക്ക് അറിയാവുന്നതാണ് . ഒരു ദശാബ്ദത്തിന് ഇടയിൽ ക്രമനുഗതമായ ടെക്നോളജി വളർച്ചയ്ക്ക് അപ്പുറം ഇന്ത്യൻ ടെലികോം മേഖലയിൽ വന്ന മാറ്റങ്ങൾ വളരെ കുറച്ചാണ് ഇത്തരം ചെറിയ ' വലിയ ' മാറ്റങ്ങളാണ് വിപണിയിൽ ഉണ്ടായിട്ടുള്ളത് . അതിലേക്കാണ് ജിയോയുടെ കടന്നുവരവ് എന്നതാണ് ശ്രദ്ധേയം . എന്താണ് 2ലക്ഷം കോടിയോളം മുതൽമുടക്കിയ റിലയൻസ് ഇനി ഇതിൽ എന്തെങ്കിലും കെണി ഒരുക്കിയിട്ടുണ്ടോ എന്ന് സംശയിക്കുന്നവരുണ്ട് . മുൻ ഇൻ കമിംഗ് കോളിന് പോലും ചാർജ് ഉണ്ടായിരുന്ന കാലത്ത് 500 രൂപ ഫോണുമായി എത്തി വിപണി പിടിച്ചവരാണ് റിലയൻസ് എന്നാൽ അത് പോലെ തന്നെ അവർ വിപണി വിടുകയും ചെയ്തു . ആ അനുഭവം മുന്നോട്ടുവച്ച് നെറ്റിചുളിക്കുന്നവരുണ്ട് . എന്നാൽ അത്തരത്തിലുള്ള ആശങ്കകൾ അസ്ഥാനത്താണെന്നും ഇത് റിലയൻസ് എന്ന കമ്പനിയുടെ അക്കൌണ്ടിൽ കാണേണ്ടതല്ലെന്നും നാട്ടിൽ നടക്കുന്ന സ്വഭാവിക ഇൻറർനെറ്റ് വ്യാപനത്തിൻറെ ഭാഗമാണെന്ന് പറയുന്നവരും കുറവല്ല . വരാൻ പോകുന്ന മാറ്റങ്ങൾ എങ്കിലും ശ്രദ്ധിക്കേണ്ട കാര്യങ്ങൾ ഇന്ത്യൻ ടെലികോം രംഗത്തെ രക്തരഹിത വിപ്ലവം എന്നൊക്കെ തലക്കെട്ട് കൊടുക്കാം എങ്കിലും ജിയോയുടെ കടന്നുവരവിൽ സാധാരണ ഉപയോക്താക്കളും , സർക്കാർ സംവിധാനങ്ങളായ ട്രായി പോലുള്ള സംവിധാനങ്ങളും ശ്രദ്ധിക്കേണ്ട പലകാര്യങ്ങളുമുണ്ട് ."
business,രാജ്യത്ത് 4ജി ടെലികോം വിപ്ലവം അരങ്ങുതകർക്കുന്നതിനിടെ ഒരുമുഴം മുന്നോട്ട് എറിഞ്ഞിരിക്കുകയാണ് എയർടെൽ . 5ജി മൊബൈൽ സേവനങ്ങൾ നൽകാൻ എയർടെല്ലുമായി ധാരണയിലെത്തിയെന്ന് സ്വീഡിഷ് ടെലികോം കമ്പനിയായ എറിക്സൻ ഇന്ന് വെളിപ്പെടുത്തി . ലോകത്താകമാനം 36 കമ്പനികളുമായി തങ്ങൾ ധാരണയിലെത്തിയിട്ടുന്നെന്നും ഇന്ത്യയിൽ 5ജി സേവനങ്ങൾക്കായി എയർടെല്ലുമായി സഹകരിച്ച് പ്രവർത്തിക്കുമെന്നുമാണ് എറിക്സൻ സീനിയർ വൈസ് പ്രസിഡന്റ് നുൻസിയോ മ്രിട്ടില്ലോ അറിയിച്ചത് . ഇരു കമ്പനികളുടെയും പദ്ധതികളെക്കുറിച്ച് കൂടുതൽ വെളിപ്പെടുത്തലുകൾക്ക് അദ്ദേഹം തയ്യാറായില്ല . നിലവിൽ 4ജി സേവനങ്ങൾക്കായി എറിക്സൻ - എയർടെൽ സഹകരണമുണ്ട് . 2020ഓടെ രാജ്യത്ത് 5ജി സേവനങ്ങൾ ആരംഭിക്കാനാണ് പദ്ധതി . 5ജി ഉപകരണങ്ങളും കമ്പനി പ്രദർശിപ്പിച്ചു . 2026ഓടെ രാജ്യത്ത് 27.3 ബില്യൻ ഡോളറിന്റെ വിപണി സാധ്യതകൾ ടെലികോം മേഖലയിലുണ്ടാവുമെന്നാണ് പ്രതീക്ഷിക്കപ്പെടുന്നത് . ഇതിന് 5ജി വഹിക്കുന്ന പങ്ക് എത്രയാകുമെന്നതാണ് ഇനി കണ്ടറിയാനുള്ളത് .
business,"ചരക്ക് ഗതാഗത വളർച്ച നിരക്കിൽ കൊച്ചി തുറമുഖത്തിന് രാജ്യത്ത് രണ്ടാം സ്ഥാനം . രാജ്യത്തെ 13 മേജർ തുറമുഖങ്ങളുടെ പട്ടികയിലാണ് കൊച്ചിക്ക് രണ്ടാം സ്ഥാനം ലഭിച്ചത് . ഏപ്രിൽ മുതൽ സെപ്റ്റംബർ വരെയുളള കാലയിളവിൽ 11.51 ശതമാനം വളർച്ച നേടിയാണ് കൊച്ചി രണ്ടാം സ്ഥാനം നേടിയെടുത്തത് . തൂത്തുക്കുടി കാമരാജർ തുറമുഖമാണ് ഏറ്റവും മികച്ച വളർച്ച നിരക്ക് പ്രകടിപ്പിച്ചത് . 19 . 66 ശതമാനമാണ് തൂത്തുക്കുടി തുറമുഖത്തിൻറെ വളർച്ച നിരക്ക് . രാജ്യത്തെ മേജർ തുറമുഖങ്ങളുടെ മൊത്തം വളർച്ച നിരക്ക് 5.12 ശതമാനം മാത്രമാണ് . പാരദ്വീപ് ( 11.12 ശതമാനം ) , ഹാൽദിയ ( 10.07 ശതമാനം ) , കണ്ട്ല ദീൻദയാൽ ( 10.03 ) വിശാഖപട്ടണം എന്നിവയാണ് തൂത്തുക്കുടിയെയും കൊച്ചിയെയും കൂടാതെ വളർച്ച നിരക്ക് പ്രകടിപ്പിച്ച മറ്റ് തുറമുഖങ്ങൾ . മൊത്തം ഒൻപത് തുറമുഖങ്ങളാണ് വളർച്ച പ്രകടിപ്പിച്ചത് . 343 . 26 മില്യൺ ടൺ ചരക്കാണ് മേജർ തുറമുഖങ്ങൾ കൈകാര്യം ചെയ്തത് . പോയ വർഷം ഇതേകാലയിളവിൽ മൊത്തം കൈകാര്യം ചെയ്തത് 326.54 മില്യൺ ടൺ ചരക്കാണ് . കൊച്ചി 15.91 മില്യൺ ടൺ ചരക്കാണ് കൈകാര്യം ചെയ്തത് . സെപ്റ്റംബറിൽ മാത്രം കൊച്ചിയിലൂടെ കടന്നുപോയത് 27.65 ലക്ഷം ടൺ ചരക്ക് . ചരക്ക് കൈമാറ്റ വളർച്ച നിരക്ക് മുൻ വർഷത്തേക്കാൾ 18.55 ശതമാനം കൂടുതലാണ് ."
business,നാഷണൽ ജ്യോഗ്രഫിക് മാസികയുടെ 24 മണിക്കൂർ ലോക വിനോദ സഞ്ചാര പട്ടികയിൽ ഇടം പിടിച്ച കേരളത്തിൽ നിന്നുള്ള ഒരേ ഒരു ഇടമാണ് കാക്കത്തുരുത്ത് . ഒരു ദിവസം കൊണ്ട് ലോകം ചുറ്റിയാൽ കാണേണ്ട ഇടം . ദേശീയ പാതവഴി എരമല്ലൂരിലെത്തി അവിടെ നിന്ന് അൽപം കിഴക്കോട്ട് നീങ്ങിയാൽ വേമ്പനാട് കായലിലെ ഈ തുരുത്തിലെത്താം . കടത്തുവള്ളം കയറി കായൽ കടന്നാൽ കാക്കത്തുരുത്തായി . കാക്കൾ വന്ന് ചേക്കേറുന്ന പ്രദേശമായതിനാലാണ് കാക്കത്തുരുത്ത് എന്ന പേര് വന്നതെന്ന് പ്രദേശവാസികൾ പറയുന്നു . ഒരു കിലോമീറ്റർ വീതിയും മൂന്ന് കിലോമീറ്റർ നീളവുമുള്ള ഇത്തിരിപ്പോന്ന ഒരു ദ്വീപാണ് കാക്കത്തുരുത്ത് . ആകെ 300ഓളം കുടുംബങ്ങളാണ് ഇവിടെയുള്ളത് . തുരുത്തിനോളം പ്രായമുള്ള രണ്ട് കടത്തുവള്ളങ്ങളാണ് ഇവിടെയുള്ളത് . ഒരു ആയൂർവ്വേദ ആശുപത്രിയിലും ഒരു അംഗനവാടിയിലും ഒതുങ്ങുന്നതാണ് ഇവിടുത്തെ സർക്കാർ ഇടപെടൽ . കരയുമായി ബന്ധപ്പെടാൻ പാലം വേണമെന്ന ആവശ്യത്തിന് ദീർഘനാളത്തെ പഴക്കമുണ്ട് . പരിമിതമായ സാഹചര്യത്തിലും നന്മ വിടാത്ത നാട്ടുകാരാണ് ഈ തുരുത്തിന്റെ സമ്പാദ്യം . നാഷണൽ ജ്യോഗ്രഫിക് മാസികയെ ഇവിടേക്ക് ആകർശിച്ചത് ഈ പ്രദേശത്തിന്റെ പ്രശാന്തതയായിരിക്കുമെന്ന് ഇവിടുത്തെ താമസക്കാരൻ കൂടിയായ ചരിത്രകാരൻ പി . കെ മൈക്കിൾ തരകൻ പറയുന്നു . ഇവിടെയെത്തി അസ്തമയ സൂര്യനെ കാണണമെന്നാണ് നാഷണൽ ജ്യോഗ്രഫിക് മാസിക പറയുന്നത് . ആകാശച്ചെരുവിൽ ചെഞ്ചായം പൂശി സൂര്യൻ ഇവിടെ നിന്നും വിടപറയുന്ന കാഴ്ച ഇവിടെ നിന്ന് കാണാൻ പ്രത്യേക സൌന്ദര്യം തന്നെയാണ് . ഇരുൾ പരക്കുമ്പോൾ നീലാകാശം പതുക്കെ ചുവപ്പ് രാശിയിലേക്ക് നീങ്ങും . അസതമയ സൂര്യന്റെ കിരണങ്ങൾ കായലോളങ്ങൾ ഏറ്റുവാങ്ങുന്ന കാഴ്ചയാണ് സഞ്ചാരികളെ മനംമയക്കുന്നത് . ലോക ടൂറിസം ഭൂപടത്തിൽ ഇടം പിടിച്ചതോടെ കാക്കത്തുരുത്തിനും ശോഭനമായ ഭാവിയിലേക്ക് ഇടം തുറക്കുമെന്നാണ് നാട്ടുകാരുടെ പ്രതീക്ഷ .
business,"കേരളം അഭിമുഖീകരിക്കുന്ന ഗുരുതര സാമ്പത്തിക പ്രതിസന്ധിയിൽനിന്നു കരയേറാനുള്ള മാർഗങ്ങൾ നിർദേശിച്ചും , വികസനം , ക്ഷേമം , പരിസ്ഥിതി , സംരക്ഷണം എന്നിവയ്ക്ക് ഊന്നൽ നൽകിയും , പിണറായി സർക്കാറിന്റെ ആദ്യ ബജറ്റ് ധനമന്ത്രി ഡോ . തോമസ് ഐസക് നിയമസഭയിൽ അവതരിപ്പിച്ചു . 2008ലേതിനേക്കാൾ ഗുരുതര സാമ്പത്തിക പ്രതിസന്ധിയാണു നിലവിലുള്ളതെന്നു ബജറ്റ് പ്രസംഗത്തിൽ തോമസ് ഐസക് ചൂണ്ടിക്കാട്ടി . ഇതു മറികടക്കുന്നതിന് 12000 കോടി രൂപയുടെ മാന്ദ്യ വിരുദ്ധ പാക്കെജ് ബജറ്റിൽ പ്രഖ്യാപിച്ചു . നികുതി വരുമാനം വർധിപ്പിക്കുന്നതിനുള്ള നിർദേശങ്ങളും ബജറ്റ് മുന്നോട്ടുവയ്ക്കുന്നു . 12000 കോടിയുടെ മാന്ദ്യ വിരുദ്ധ പാക്കെജും ഭൂമി ഏറ്റെടുക്കുന്നതിനുള്ള 8000 കോടി രൂപയുമടക്കം 20000 കോടി രൂപയുടെ സമഗ്ര പാക്കെജാണു ഡോ . ഐസക് തയാറാക്കിയിരിക്കുന്നത് . കേരള ഇൻഫ്രാസ്ട്രക്ചർ ഇൻവെസ്റ്റ്മെന്റ് ഫണ്ട് ബോർഡ് ( കിഫ്ബി ) വഴി ബജറ്റിനു പുറത്തു ധനസമാഹരണം നടത്തും . മോട്ടോർ വാഹന നികുതിയുടെ ഒരു വിഹിതം കിഫ്ബിക്കു ലഭിക്കുന്നതിനു നിയമ നിർമാണം നടത്തും . പെട്രോൾ സെസ്സും ഇതിലേക്കു ചേർക്കും . കഴിഞ്ഞ ഇടതു സർക്കാർ ആരംഭിച്ച പദ്ധതികളുടെ തുടർച്ചയെന്ന രീതിയിലായിരുന്നു ഒട്ടുമിക്ക ബജറ്റ് പ്രഖ്യാപനങ്ങളും . എല്ലാ സാമൂഹ്യ ക്ഷേമ പെൻഷനുകളും 1000 രൂപയാക്കി ഉയർത്തി . 1000 കോടി രൂപയാണ് ഇതിനായി ബജറ്റിൽ അധിക വിലയിരുത്തലുള്ളത് . പെൻഷൻ കുടിശികകൾ ഓണത്തിനു മുൻപു കൊടുത്തുതീർക്കും . തൊഴിലുറപ്പു പദ്ധതിയിൽപ്പെട്ടവർക്കു പെൻഷൻ നൽകും . എല്ലാ രോഗങ്ങൾക്കും സർക്കാർ ആശുപത്രികളിൽ സൌജന്യ ചികിത്സയെന്ന ശ്രദ്ധേയ നിർദേശം ബജറ്റിലുണ്ട് . ആർഎസ്ബിവൈ പദ്ധതി വ്യാപിപ്പിക്കും . ക്യാൻസർ , ഹൃദ്രോഗം , പക്ഷാഘാതം , കരൾ , വൃക്ക രോഗങ്ങൾ , തലച്ചോറിലെ ട്യൂമർ തുടങ്ങിയ മാരക രോഗങ്ങൾക്ക് സൌജന്യ ചികിത്സ നൽകും . 1000 കോടിയുടെ ഇൻഷ്വറൻസ് പദ്ധതിയും ബജറ്റിൽ വിഭാവനം ചെയ്യുന്നു . കാർഷിക മേഖലയ്ക്ക് 600 കോടി രൂപയാണു ബജറ്റ് നൽകുന്നത് . പച്ചക്കറി സ്വയംപര്യാപ്തതയ്ക്കായി ഒരു ജനകീയ ക്യാംപെയിൻ ബജറ്റിൽ പറയുന്നു . നെൽവയൽ നികത്തുന്നതിനു കഴിഞ്ഞ സർക്കാർ കൊണ്ടുവന്ന വ്യവസ്ഥകൾ റദ്ദാക്കും . റബർ വിലസ്ഥിരതാ ഫണ്ടിനും നെല്ല് സംഭരണത്തിനുമായി യഥാക്രമം 500 കോടി , 385 കോടി വീതം അനുവദിച്ചു . ആരോഗ്യ മേഖല ശക്തിപ്പെടുത്തുന്നതിനായി മെഡിക്കൽ കോളജുകൾ , ജില്ലാ ആശുപത്രികൾ , ജനറൽ ആശുപത്രികൾ , താലൂക്ക് ആശുപത്രികൾ എന്നിവയുടെ നവീകരണത്തിന് 1000 കോടി നീക്കിവച്ചു . മാന്ദ്യ വിരുദ്ധ പാക്കെജിൽനിന്നാകും ഈ തുക അനുവദിക്കുക . അധിക വിഭവ സമാഹരണത്തിന്റെ ഭാഗമായി പാക്കറ്റ് ആട്ട , മൈദ , സൂചി , റവ , ബസ്മതി അരി , വെളിച്ചെണ്ണ എന്നിവയ്ക്ക് അഞ്ചു ശതമാനം നികുതി വർധിപ്പിച്ചു . ബർഗർ , പിസ , ടാക്കോസ് , ഡോനട്സ് , സാൻഡ്വിച് , ബർഗർ - പാറ്റി , പാസ്ത തുടങ്ങിയവയ 14.5 ശതമാനം നികുതി ഏർപ്പെടുത്തിയതിനാൽ ഇവയുടെ വില കൂടും . തുണിയുടെ മേൽ കഴിഞ്ഞ സർക്കാർ ഏർപ്പെടുത്തിയ ഒരു ശതമാനം നികുതി രണ്ടിലേക്ക് ഉയർത്തി . കുടുംബാംഗങ്ങൾ തമ്മിലുള്ള ഭാഗപത്രം , ഒഴിമുറി , ദാനം , ധനനിശ്ചയം എന്നീ ആധാരങ്ങളുടെ മുദ്രവില മൂന്നു ശതമാനമാക്കി വർധിപ്പിച്ചു . വിലയാധാരങ്ങൾക്ക് നിലവിലുള്ള ആറു ശതമാനം മുദ്രവില എട്ടു ശതമാനമാക്കും . ചരക്കു വാഹനങ്ങളുടെ നികുതിയും സ്റ്റേജ് മാനദണ്ഡത്തിൽ പരിഷ്കരിച്ചിട്ടുണ്ട് ."
entertainment,നടിയെ ആക്രമിച്ച കേസിൽ നടൻ ദിലീപിനെ അന്വേഷണ സംഘം വീണ്ടും ചോദ്യം ചെയ്തു . ദിലീപ് ഹാജരാക്കിയ മെഡിക്കൽ സർട്ടിഫിക്കറ്റ് വ്യാജമാണെന്ന് ബോധ്യപ്പെട്ടതിനെ തുടർന്നാണ് ചോദ്യം ചെയ്തതെന്ന് പൊലീസ് പറഞ്ഞു . ദിലീപിന്റെ ഡ്രൈവറായിരുന്ന അപ്പുണ്ണിയെയും ചോദ്യം ചെയ്യാൻ വിളിപ്പിച്ചിരുന്നെങ്കിലും ഹാജരായില്ല . രാവിലെ പത്തേകാലോടെ തുടങ്ങിയ ചോദ്യം ചെയ്യൽ രണ്ട് മണിക്കൂർ നീണ്ടു . എസ് പി സുദർശന്റെ നേതൃത്വത്തിൽ ആയിരുന്നു ചോദ്യംചെയ്യൽ . നടി ആക്രമിക്കപ്പെട്ട ഫെബ്രുവരി 17ന് ആശുപത്രിയിൽ ചികിത്സയിലയിരുന്നുവെന്നാണ് ദിലീപിന്റെ മൊഴി . ഇക്കാര്യം വ്യക്തമാക്കുന്ന മെഡിക്കൽ സർട്ടിഫിക്കറ്റ്റും പ്രതി ഹാജരാക്കിയിരുന്നു . എന്നാൽ ചികിത്സിച്ചെന്ന് പറയുന്ന ഡോക്ടർമാരെയും നഴ്സുമാരെയും ചോദ്യം ചെയ്തപ്പോൾ ദിലീപ് ആശുപത്രിയിൽ അഡ്മിറ്റ് ആയിട്ടില്ലെന്നു ബോധ്യമായെന്ന് പൊലീസ് പറഞ്ഞു . ഇതേത്തുടർന്നാണ് വീണ്ടും ചോദ്യം ചെയ്യാൻ വിളിപ്പിച്ചത് . കേസിൽ കുറ്റപത്രം സമർപ്പിക്കാനിരിക്കെ മറ്റ് ചില കാര്യങ്ങളിലും പോലീസ് വ്യക്തത തേടി . സംഭവവുമായി നേരിട്ടു ബന്ധമുള്ള സുനിൽകുമാർ അടക്കം ഏഴ് പ്രതികളാണ് ആദ്യഘട്ട കുറ്റപത്രത്തിലുള്ളത് . ദിലീപിനെതിരായ രണ്ടാംഘട്ട കുറ്റപത്രം തയ്യാറായിക്കൊണ്ടിരിക്കുകയാണ് . എഫ്ഐആറിൽ 11ആം പ്രതിയായ ദിലീപിനെ ആദ്യ ഏഴ് പ്രതികളിലൊരാളാക്കുമെന്ന് ഉറപ്പായിട്ടുണ്ട് . ചില സാക്ഷികളുടെ മൊഴിമാറ്റത്തിൽ സ്വീകരിക്കേണ്ട നിലപാടുകൂടി തീരുമാനിച്ചിട്ടാകും കുറ്റപത്രം കോടതിയിൽ സമർപ്പിക്കുക .
business,"ഇടത്തരക്കാർക്കുള്ള ഫ്ലാറ്റുകളും വാണിജ്യ സമുച്ചയവും നിർമ്മിച്ച് 300 കോടി വരുമാനം കണ്ടെത്താൻ കൊച്ചി മെട്രോ . നിലവിലുള്ള നഷ്ടം നികത്തുന്നതിനു കാക്കനാട് എൻജി ഒ ക്വാർട്ടേഴ്സിനടുത്തുള്ള 17 ഏക്കർ സ്ഥലത്ത് പാർപ്പിട , വാണിജ്യ സമുച്ചയം നിർമിക്കാനാണ് കെഎംആർഎൽ പദ്ധതിയിടുന്നത് . കൊച്ചി മെട്രോ നിലവിൽ വന്നു ഒരു വർഷം ആയിട്ടും നഷ്ടത്തിലാണ് ഓടുന്നത് . വർഷം തോറും 60 ലക്ഷം രൂപ സർക്കാരിൽ നിന്ന് ഗ്രാൻറ് കിട്ടിയാൽ മാത്രമേ നിലവിലുള്ള നഷ്ടം നികത്തി കെഎംആർഎല്ലിനു മുന്നോട്ടു പോകാനാകുകയുള്ളൂ . ഈ തുക സംസ്ഥാന സർക്കാർ നൽകേണ്ടിവരും . മെട്രോയ്ക്ക് അനുമതി നൽകുന്ന ഘട്ടത്തിൽ സംസ്ഥാന സർക്കാരും കേന്ദ്ര സർക്കാരും കെഎംആർഎല്ലുമായുണ്ടാക്കിയ കരാർ പ്രകാരം നഷ്ടം സംസ്ഥാന സർക്കാരാണ് ഏറ്റെടുക്കേണ്ടത് എന്നതിനാലാണിത് . നിലവിൽ ദിവസം 19 ലക്ഷം രൂപ നഷ്ടത്തിലാണ് കൊച്ചി മെട്രോ ഓടിക്കൊണ്ടിരിക്കുന്നത് . 800 മുതൽ 1000 സ്ക്വയർ ഫീറ്റ് വരെ വിസ്തീർണ്ണമുള്ള അപ്പാർട്ട്മെൻറുകളാണ് പദ്ധതിയുടെ ഭാഗമായി മെട്രോ വിഭാവനം ചെയ്യുന്നത് . താമസ സൌകര്യം കൂടാതെ ഓപ്പൺ സ്പേസ് , സൈക്കിൾ ട്രാക്ക് , വാക്ക് വേ എന്നിവയും വ്യാപാര കേന്ദ്രങ്ങളും ടൌൺഷിപ്പിൻറെ ഭാഗമായിരിക്കും . പദ്ധതിക്ക് വേണ്ട പണം ബാങ്കുകളിൽ നിന്നും മാറ്റു ഫിനാൻഷ്യൽ കമ്പനികളിൽ നിന്നും കണ്ടെത്തും . കൂടാതെ അപ്പാർട്ട്മെൻറുകൾ ബുക്ക് ചെയ്യുന്ന വകയിലും കുറച്ചു പണം കണ്ടെത്താനാകും ."
entertainment,"“നിറപ്പീലിയാലെ സ്വപ്നം വരച്ചിട്ട ചിത്രം പോൽ വഴിത്താര മണ്ണിലുണ്ടാകോ” ഹരിനാരായണൻ എഴുതി റെക്സ് വിജയൻ സംഗീതം നൽകി ആലപിച്ച “സുഡാനി ഫ്രം നൈജീരിയ “ എന്ന ചിത്രത്തിലെ ഈ ഗാനം ആ ചിത്രത്തിനെ ഏറ്റവും മികച്ച രീതിയിൽ അനുഭവിപ്പിക്കുന്നുണ്ട് . സിനിമയെ സ്വപ്നം കണ്ടു ജീവിച്ച ഒരു കൂട്ടം ചെറുപ്പക്കാർ ചെയ്ത സിനിമയാണ് സുഡാനി ഫ്രം നൈജീരിയ . ”ഹാങ്ങ് ഓവർ” , ഒമാൻ ചിത്രം “അസീൽ” തുടങ്ങിയ ചിത്രങ്ങളിൽ അസിസ്റ്റന്റ് ഡയറക്ടറായി പ്രവർത്തിച്ച സക്കരിയയുടെ പ്രഥമ സംവിധാന സംരംഭമാണ് സൌബിൻ സാഹിറും , നൈജീരിയൻ താരം സാമുവൽ അബിയോളയും നായക വേഷത്തിലെത്തുന്ന സുഡാനി ഫ്രം നൈജീരിയ . ഇന്ത്യക്കകത്തും പുറത്തും ഒരുപാട് ചലച്ചിത്രമേളകളിൽ മികച്ച അഭിപ്രായം നേടിയ ഒരു പറ്റം ഷോർട് ഫിലിമുകളുടെ സംവിധായകൻ കൂടിയായ മലപ്പുറം വളാഞ്ചേരി സ്വദേശിയായ സക്കരിയ ഒരു വർഷം പരസ്യനിർമാണ മേഖലയിലും പ്രവർത്തിച്ചിട്ടുണ്ട് . സിനിമയുടെ വിശേഷങ്ങൾ സക്കരിയ പങ്കുവയ്ക്കുന്നു . അഫ്സൽ റഹ്മാൻ സി എ നടത്തിയ അഭിമുഖം . ലോകത്തിലെ വിവിധ രാജ്യങ്ങളിലും വിവിധ സംസ്കാരങ്ങളും ഭാഷകളിലുമായി ഒരുപാട് മനുഷ്യർ ജീവിക്കുന്നു . അവരുടെ സന്തോഷങ്ങളിലും വേദനകളിലും സമാനതകളുണ്ടെന്നുള്ളത് ഒരു യാഥാർഥ്യമാണ് . നമുക്ക് ഇതേറ്റവും ബോധ്യപ്പെടുക ചലച്ചിത്ര മേളകളിൽ പോകുമ്പോഴാണ് . അവിടെ വിവിധ രാജ്യങ്ങളിൽ നിന്നുള്ള ചിത്രങ്ങൾ കാണുമ്പോൾ ഇത്തരത്തിലുള്ള സമാനതകൾ കാണാൻ കഴിയും . മനുഷ്യന്മാർക്ക് ഹൃദയം കൊണ്ട് സംസാരിക്കാനുള്ള ഒരു പ്രത്യേക കഴിവ് ദൈവം നൽകിയിട്ടുണ്ട് . ഭാഷാപരവും സാംസ്കാരികവുമായ വൈവിധ്യങ്ങൾ നിലനിൽക്കുമ്പോൾ തന്നെ മനുഷ്യർ ഹൃദയം കൊണ്ട് സംസാരിക്കാറുണ്ട് . അത് നമ്മളെ ബോധ്യപ്പെടുത്തുന്ന ഒരിടമാണ് കേരളത്തിലെ വിശിഷ്യാ മലബാറിലെ സെവൻസ് ഫുട്ബോൾ മേളകൾ . ആഫ്രിക്കൻ രാജ്യങ്ങളിൽ നിന്ന് വരുന്ന കളിക്കാരും നമ്മുടെ നാട്ടിലെ കളിക്കാരും ഏഴുമാസം വരെ നീളുന്ന സീസൺ മുഴുവൻ ഇവുടത്തെ ഗ്രാമങ്ങളിലെ ക്ലബുകളിൽ ഒന്നിച്ചു കളിക്കുകയും ഒന്നിച്ചു താമസിക്കുകയും ചെയ്യുന്ന സുന്ദരമായ അനുഭവങ്ങൾ ഇത്തരം മേളകൾ സമ്മാനിക്കുന്നു . ഇവർ തമ്മിലുള്ള സംഭാഷണങ്ങള്ക്ക്ങ ഭാഷാപരമായ ഒരുപാട് പരിമിതികളുണ്ട് . രണ്ടുകൂട്ടർക്കും ഇടപഴകാൻ കഴിയുന്ന ഏക ഭാഷ ഇംഗ്ലീഷ് ആണ് . അത് തന്നെ രണ്ടു കൂട്ടർക്കും അത്രയധികം വശമില്ലാത്തതും . എന്നിട്ടു പോലും അവർ ഒരേ ടീമിന്റെ ആവേശത്തിന്റെ ഭാഗമായി മുന്നോട്ടു പോകുന്നു . മലപ്പുറം ജില്ലയിലെ പൂക്കട്ടിരിയാണ് എന്റെ ഗ്രാമം . ആ ഗ്രാമത്തിൽ വര്ഷാങ്ങളായി നടക്കുന്ന ഫുട്ബാൾ മത്സരങ്ങൾക്ക് വരുന്ന ആഫ്രിക്കൻ കളിക്കാരെ കാണാനും നാട്ടിലെ കളിക്കാരുമായി ഇടപഴകുന്നത് കാണാനും അവസരം ലഭിച്ചിട്ടുണ്ട് . നാട്ടിലെ ഫുട്ബോൾ ക്ലബിന്റെ മാനേജർ ഘാന , നൈജീരിയ , സുഡാൻ തുടങ്ങിയ രാജ്യങ്ങളിൽ നിന്നും കളിക്കാരെ കൊണ്ട് വന്നു താമസിപ്പിക്കുന്നത് നമ്മുടെ നാട്ടിലെ തന്നെ ക്വാർട്ടേഴ്സുകളിലും വാടകക്കെടുത്ത വീടുകളിലുമാണ് . മാനേജർ അവരുമായി കളികൾക്കായി ജീപ്പുകളിൽ പോകുന്നതും അർദ്ധരാത്രിയോളം വൈകി വരുന്ന നിരന്തരം കാണുന്ന കാഴ്ചകളാണ് . ഇത്തരം മനോഹരമായ കാഴ്ചകൾ സിനിമ ചെയ്യണമെന്ന ആഗ്രഹവുമായി നടക്കുന്ന എന്റെ മനസ്സിൽ കൌതുകമുണ്ടാക്കിയിരുന്നു . ഈ കൌതുകത്തിൽ നിന്നുമാണ് ഈ ചിത്രത്തിന്റെ കഥ ഉരുത്തിരിയുന്നത് . ആഫ്രിക്കയിൽ നിന്നും മലപ്പുറത്ത് കളിയ്ക്കാൻ വരുന്ന നൈജീരിയൻ കളിക്കാരനും ക്ലബ് മാനേജരും നാട്ടുകാരുമായുള്ള ഹൃദയ സംഭാഷണങ്ങളുടെ കഥയാണ് സുഡാനി ഫ്രം നൈജീരിയ . സുഡാനി ഫ്രം നൈജീരിയ ഒരു ഫുട്ബോൾ ചലച്ചിത്രമാണോ ? “സുഡാനി ഫ്രം നൈജീരിയ” എന്ന ചിത്രം സംഭവിക്കുന്നത് ഫുട്ബാളിന്റെ പശ്ചാത്തലത്തിലാണ് . മലബാറിൽ വർഷങ്ങളായി നടക്കുന്ന സെവൻസ് ഫുട്ബാൾ മേളകളിലെക്കാണു ആഫ്രികൻ രാജ്യങ്ങളിൽ നിന്നുള്ള കളിക്കാർ എത്തുന്നത് . അങ്ങനെയാണ് നേരത്തെ പറഞ്ഞ രസകരമായ കാഴ്ചകളും ഹൃദ്യമായ അനുഭവങ്ങളും ഉണ്ടാകുന്നത് . ആ കാഴ്ചകളിൽ നിന്ന് രൂപപ്പെടുത്തിയ ചിത്രമായത് കൊണ്ട് തന്നെ ഇതു ഫുട്ബോൾ ഉള്ളത് കൊണ്ട് സംഭവിച്ച സിനിമയാണ് . എന്നാലിതൊരു സ്പോർട്സ് സിനിമയായിരിക്കില്ല . കളിക്കളത്തിനു പുറത്തെ കഥപറച്ചിലുകളാണ് ഈ ചിത്രത്തിൽ കൂടുതലും . ഫുട്ബാൾ പശ്ചാത്തലമുള്ള ഒരു ഫാമിലി ഡ്രാമയാണു സുഡാനി ഫ്രം നൈജീരിയ എന്നു വേണമെങ്കിൽ പറയാം . നായികാ കഥാപാത്രങ്ങളുടെ കാര്യത്തിലും വാർപ്പ്മാതൃകളിൽ നിന്ന് മാറി നടക്കാൻ സക്കരിയ ശ്രമിച്ചിട്ടുണ്ട് . ആ തെരഞ്ഞെടുപ്പുകളെ കുറിച്ചൊന്നു പറയാമോ ? എന്നെ സംബന്ധിച്ചിടത്തോളം നായികയെന്നത് നായകന്റെ കാമുകിയായി വരുന്ന കഥാപാത്രം മാത്രമല്ല . നമ്മുടെ സിനിമയിലെ കഥയെ മുന്നോട്ടു കൊണ്ടുപോകുന്ന ഏതു സ്ത്രീ കഥാപാത്രങ്ങളും നായികമാരാണ് . ആ നിലക്ക് ഈ സിനിമയിലെ നായികമാർ അമ്പതു വയസ്സിനു മുകളിലുള്ള രണ്ടു സ്ത്രീ കഥാപാത്രങ്ങളാണ് . രണ്ടു നായികമാരാണ് ഈ ചിത്രത്തിലുള്ളത് . അവർ ഈ ചിത്രത്തിന്റെ കേന്ദ്ര കഥാപാത്രങ്ങളാണ് . അവരുടെ കൂടിയാണ് ഈ സിനിമ . അത് കഥയിൽ വളരെ യാദൃശ്ചികമായി സംഭവിച്ചതാണ് . സാമുവൽ എന്ന നൈജീരിയൻ താരത്തിലേക്കെങ്ങിനെയാണ് എത്തുന്നത് ? ഈ സിനിമയിലെ പ്രധാനപ്പെട്ട ഒന്നാണ് നൈജീരിയയിൽ നിന്നും കേരളത്തിലേക്ക് കളിക്കാൻ വരുന്ന കഥാപാത്രം . ആ ഒരു കഥാപാത്രത്തെ കണ്ടെത്തുക എന്നുള്ളത് വളരെ ശ്രമകരമായ പണിയായിരുന്നു . ഇവിടെ കളിക്കാൻ വരുന്നവരിൽ നിന്നും ഓഡിഷൻ നടത്തി ഒരു അഭിനേതാവിനെ തെരഞ്ഞെടുക്കാമെന്നാണ് ആദ്യം തീരുമാനിച്ചത് . പിന്നീട് ഷൈജു ഖാലിദും സമീർ താഹിറും ഈ ചിത്രത്തിന്റെ ഭാഗമാകുന്നതോടെ കുറേ കൂടി പ്രോഫഷണലായ ഒരു താരത്തെ കണ്ടെത്താം എന്ന തീരുമാനത്തിലെത്തുകയും . അതിനായി ഫേസ്ബുക്കിലെ സുഹൃത്തുക്കൾ വഴിയും ഗൂഗിളിലും തെരഞ്ഞിരുന്നു . ഗൂഗിൾ വഴിയാണ് സാമുവലിന്റെ ചിത്രം ലഭിച്ചതും . അതിനു ശേഷം നൈജീരിയയിലുള്ള ടാലന്റ് ഏജൻസ് വഴി സാമുവലിനെ ബന്ധപ്പെടുകയും ഈ കഥാപാത്രത്തിലേക്ക് അദ്ദേഹത്തെ കൊണ്ട് വരികയുമാണ് ചെയ്തത് . സുഡാനിയുടെ അണിയറപ്രവർത്തകരെ കുറിച്ച് ? വളരെ പ്രഗല്ഭരായ അണിയറപ്രവർത്തകരെയാണ് ചിത്രത്തിന് ലഭിച്ചത് . കാമറ കൈകാര്യം ചെയ്തത് ഷൈജു ഖാലിദ് ആണ് . മലയാളി പ്രേക്ഷകര്ക്ക് മികച്ച ചിത്രങ്ങൾ മാത്രം സമ്മാനിച്ച ഒരു ഛയാഗ്രാഹകനാണ് ഷൈജു ഖാലിദ് . അത് പോലെ തന്നെ ഈ സിനിമയുടെ സംഗീത സംവിധാനം നിർവഹിച്ചിരിക്കുന്നത് റെക്സ് വിജയനാണ് . ചിത്രത്തിലെ കോസ്റ്റ്യൂം ഡിസൈനർ മലപ്പുറത്ത് നിന്ന് തന്നെയുള്ള മാഷർ ഹംസ , അൻവർ റഷീദ് , സമീർ താഹിർ സിനിമകളിൽ തന്റെ പ്രാഗത്ഭ്യം തെളിയിച്ചിട്ടുള്ളയാളാണ് . ആർ ജി വയനാടാണ് മേക് അപ്പ് . എന്റെ സുഹൃത്തും സഹപാഠിയുമായിട്ടുള്ള അനീസ് നാടോടിയാണ് സിനിമയുടെ കലാ സംവിധാനം നിര്വടഹിച്ചിരിക്കുന്നത് . കലാ സംവിധായകൻ അനീസ് നാടോടിയുടെ ആദ്യത്തെ സ്വതന്ത്ര സിനിമയാണ് . ഈ സിനിമയുടെ തിരക്കഥയിലും സംഭാഷണ രചനയിലുമോക്ക കൂടെയുണ്ടായിരുന്നത് “കെ . എൽ . 10 പത്ത്” സിനിമയുടെ സംവിധായകനും സുഹൃത്തുമായ മുഹ്സിൻ പരാരിയാണ് . അനുരാഗ കരിക്കിൻ വെള്ളം , ഗ്രേറ്റ് ഫാദർ തുടങ്ങിയ ചിത്രങ്ങളിൽ എഡിറ്റിംഗ് നിര്വിഹിച്ച നൌഫൽ അബ്ദുള്ളയാണു സുഡാനി ഫ്രം നൈജീരിയയുടെ എഡിറ്റിംഗ് നിർവഹിച്ചിട്ടുള്ളത് . തന്റെ ആദ്യ ചിത്രത്തിൽ തന്നെ വിഗ്നേഷ് ആർ . നായർ മികച്ച രീതിയിൽ ശബ്ദസംവിധാനം നിർവഹിച്ചിട്ടുണ്ട് . എനിക്ക് നേരത്തെ പരിചയമുള്ള , നമ്മളോടൊപ്പം സിനിമാ സ്വപ്നങ്ങൾ പങ്കുവെച്ചവരാണ് അണിയറപ്രവർത്തകരിലധികവും . പരിചയസമ്പന്നരും പുതുമുഖങ്ങളും ഒരുപോലെയുള്ള ഒരു ടീമായിരുന്നല്ലോ ചിത്രത്തിന് പിന്നിൽ . എങ്ങനെയായിരുന്നു ആ അനുഭവങ്ങൾ ? പരിചയസമ്പന്നരും പുതുമുഖങ്ങളും ഒരുപോലെ വർക്ക് ചെയ്ത സിനിമയാണ് സുഡാനി ഫ്രം നൈജീരിയ . ക്രൂ അംഗങ്ങളുടെ കാര്യത്തിലായാലും അഭിനേതാക്കളുടെ കാര്യത്തിലായാലും ആ ഒരു പ്രത്യേകത ഈചിത്രത്തിനുണ്ടായിരുന്നു . ഞാനടക്കമുള്ള ഇതിലെ ഭൂരിഭാഗം പേരും ഇതിൽ പുതുമുഖങ്ങളാണ് . പക്ഷെ നമുക്ക് മലയാളത്തിലെ തന്നെ ഏറ്റവും മികച്ച , പരിചയസമ്പന്നരായ ചായഗ്രാഹകരെയും നിർമ്മാണ മേഖലയിലുള്ളവരെയും ലഭിച്ചുവെന്നത് തന്നെയാണ് ഈ പ്രൊജക്റ്റ് സുഗമമായി മുന്നോട്ട് പോകനുണ്ടായ പ്രധാന കാരണം . ഇതിൽ അഭിനയിച്ചിട്ടുള്ളവരിൽ ഭൂരിഭാഗവും പുതുമുഖങ്ങളും എന്റെ് പരിസരങ്ങളിൽ നിന്നും കണ്ടെത്തിയിട്ടുള്ളവരുമായിരുന്നു . ഭൂരിഭാഗം പുതുമുഖങ്ങളാകുന്നത് കൊണ്ടുണ്ടാകാവുന്ന പ്രതിസന്ധികളെ മറികടന്നത് പരിചയസമ്പന്നരും പ്രഗൽഭരുമായ ഒരു ചെറു വിഭാഗം കൂടി ഈ സിനിമക്കൊപ്പം ഉണ്ടായിരുന്നത് കൊണ്ടാണ് . പുതുമുഖങ്ങളെന്ന നിലക്ക് ഞങ്ങൾക്ക് പ്രൊഫഷനലായിട്ടു തന്നെ കാര്യങ്ങൾ പഠിക്കാൻ കഴിഞ്ഞുവെന്ന സന്തോഷം കൂടിയുണ്ട് . ഈ ചിത്രം രാജ്യത്താകമാനമുള്ള പ്രേക്ഷകരിൽ എത്തിക്കുന്നത് സാരഥിയുടെ നേതൃത്വത്തിലുള്ള ദക്ഷിണേന്ത്യയിലെ തന്നെ ഏറ്റവും മികച്ച നിർമ്മാണ - വിതരണ കമ്പനിയായ “ഇ ഫോർ എന്റർടെയ്ൻമെന്റ്” ആണ് . ഈ സംരംഭത്തിന്റെ ആദ്യാവസാനം “ഇ ഫോർ എന്റർടെയ്ൻമെന്റ്” നൽകിയ പിന്തുണ ചിത്രം വിജയകരമായി പൂർത്തിയാക്കുന്നതിൽ ഏറെ സഹായകരമായിട്ടുണ്ട് . എന്താണ് സക്കരിയയുടെ സിനിമ ? എന്താണ് എന്റെ സിനിമയെന്നത് എനിക്ക് തന്നെ ബോധ്യപ്പെടെണ്ടിയിരിക്കുന്ന ഒന്നാണ് . ഒരു ചലച്ചിത്രവിദ്യാർഥി എന്ന നിലയിൽ നിന്ന് ഒട്ടും മുന്നോട്ടു പോയിട്ടില്ലാത്ത ഒരാളാണ് ഞാനെന്നാണ് എന്റെ വിശ്വാസം . നമ്മുടെ അനുഭവപരിസരങ്ങൾ മാറുന്നതിനനുസരിച്ച് നമ്മുടെ സിനിമാ കാഴ്ചപ്പാടുകളും മാറിക്കൊണ്ടിരിക്കുക്കുകയാണ് . എന്റെ സിനിമ എന്നത് എന്താണെന്ന് കരിയറിലെ അവസാനത്തെ സിനിമക്ക് ശേഷവും വ്യക്തമായിക്കൊള്ളണമില്ലെന്നാണ് എനിക്ക് തോന്നുന്നത് ."
entertainment,അടുത്തവർഷം ഏപ്രിൽ 17ന് ബാഹുബലിയുടെ രണ്ടാം ഭാഗം എത്തുമെന്ന് അണിയറക്കാർ ഉറപ്പിച്ച് പറയുകയാണ് . അതിനായി കൊണ്ടുപിടിച്ച ഷൂട്ടിംഗിലും അണിയറ പ്രവർത്തനത്തിലുമാണ് ചിത്രത്തിൻറെ സംവിധായകൻ എസ്എസ് രാജമൌലിയും സംഘവും . പ്രതികൂല കാലാവസ്ഥയും സമയക്കുറവും ഒക്കെ മറികടന്ന് ലക്ഷ്യത്തിൽ എത്താം എന്നാണ് രാജമൌലിയും സംഭവും പ്രതീക്ഷിക്കുന്നത് . എന്നാൽ ഇപ്പോൾ രാജമൌലിയെ വലയ്ക്കുന്നത് അനുഷ്കയാണ് . വിചാരിച്ച കാര്യങ്ങൾ അതേപോലെ നടക്കാത്തതിന്റെ ആകുലതയിലാണ് രാജമൌലി . ബാഹുബലി ആദ്യഭാഗത്തിൽ പ്രായം ചെന്ന ദേവസേന എന്ന കഥാപാത്രത്തെയാണ് അനുഷ്ക അവതരിപ്പിച്ചത് . രണ്ടാം ഭാഗത്തിൽ പ്രഭാസിനൊപ്പം ചെറുപ്പത്തിൻറെ ചുറുചുറുക്കുമായാണ് അനുഷ്ക എത്തേണ്ടത് . നിരവധി ആക്ഷൻ രംഗങ്ങളാണ് അനുഷ്കയ്ക്ക് ഉള്ളത് . അനുഷ്കയുടെ ചില രംഗങ്ങൾ ഒന്നാം ഭാഗം ചിത്രീകരിച്ചപ്പോൾ തന്നെ രാജമൌലി ചിത്രീകരിച്ചിരുന്നു . അതിൻറെ കൃത്യമായ തുടർച്ചയാണ് രാജമൌലി ആഗ്രഹിക്കുന്നത് എന്നാൽ അനുഷ്കയ്ക്ക് തടി കൂടിയത് ഈ ആഗ്രഹത്തിന് തടസമാകുകയാണ് . സൈസ് സീറോ എന്ന ചിത്രത്തിന് വേണ്ടിയായിരുന്നു അനുഷ്ക തടി വച്ചത് . സ്ത്രീകളിലെ തടികൊണ്ട് ഉണ്ടാകുന്ന ബുദ്ധിമുട്ടായിരുന്നു സിനിമയുടെ പ്രമേയം . എന്നാൽ ഇതിന് ശേഷം ജിമ്മിലും മറ്റും കഠിനമായ വർക്കൌട്ട് നടത്തിയിട്ടും ഉദ്ദേശിച്ചത്ര ശരീരഭാരം കുറക്കാൻ അനുഷ്കയ്ക്ക് സാധിച്ചില്ല . അതിനാൽ എത്രയും പെട്ടന്ന് തന്നെ എന്തുവില കൊടുത്തും ശരീരഭാരം കുറക്കാൻ അനുഷ്കയോട് സംവിധായകൻ നിർദ്ദേശം നൽകിയതായാണ് റിപ്പോർട്ട് .
sports,"സമീപകാലത്ത് ഇന്ത്യൻ ക്രിക്കറ്റിലുണ്ടായ മികച്ച കണ്ടെത്തലുകളിലൊന്നാണ് ജസ്പ്രീത് ബൂമ്രയെന്ന പേസ് ബൌളർ . പ്രത്യേകതരം ബൌളിംഗ് ആക്ഷൻ കൊണ്ടായിരുന്നു ബൂമ്ര ആദ്യം ശ്രദ്ധിക്കപ്പെട്ടതെങ്കിൽ അവസാന ഓവറുകളിൽ യോർക്കറുകളെറിഞ്ഞ് ബാറ്റ്സ്മാനെ വട്ടംചുറ്റിക്കുന്ന ബൌളറെന്ന നിലയിൽ ബൂമ്ര അതിവേഗം ടീം ഇന്ത്യയിലെ സ്ഥിര സാന്നിധ്യമായി . ഇത്തവണ ഐപിഎല്ലിൽ 1.2 കോടി രൂപയ്ക്കാണ് ബൂമ്രയെ മുംബൈ ഇന്ത്യൻസ് നിലനിർത്തിയത് . പ്രശസ്തിയുടെ വെള്ളിവെളിച്ചത്തിലാണിപ്പോൾ ബൂമ്ര . എന്നാൽ ബൂമ്രയുടെ മുത്തശ്ശൻ സാന്റോക് സിംഗ് ബൂമ്രയാകട്ടെ ഇപ്പോഴും ഉത്തരാഖണ്ഡിലെ കിച്ചായിൽ ഓട്ടോ റിക്ഷ ഓടിച്ചാണ് ഉപജീവനം നടത്തുന്നത് . 84കാരനായ സാന്റോക് സിംഗ് കൊച്ചുമകനെ കാണുന്നതാകട്ടെ ടിവിയിൽ ക്രിക്കറ്റ് വരുമ്പോഴും . എന്തുകൊണ്ട് സാന്റോക് സിംഗ് ഒറ്റപ്പെട്ടവനായി എന്ന് ചോദിക്കുന്നവരോട് അദ്ദേഹത്തിന് പറയാൻ വലിയൊരു കഥയുണ്ട് . എൺപതുകളിലും തൊണ്ണൂറുകളിലും വിജയിച്ച ബിസിനസുകാരനായിരുന്നു സാന്റോക് സിംഗ് . ഗുജറാത്തിൽ സ്വന്തമായി മൂന്ന് ഫാട്കറികളും അദ്ദേഹത്തിന് ഉണ്ടായിരുന്നു . ജസ്പ്രീത് ബൂമ്രയുടെ പിതാവ് ജസ്ബീർ സിംഗായിരുന്നു കച്ചവടത്തിൽ സാന്റോകിന്റെ പ്രധാന സഹായി . എന്നാൽ 2001ൽ ജസ്ബീറിന്റെ അപ്രതീക്ഷിത മരണത്തോടെ കാര്യങ്ങൾ മാറി മറിഞ്ഞു . ആരും ശ്രദ്ധിക്കാനില്ലാതായതോടെ ബിസിനസുകൾ ഒന്നൊന്നായി പൊളിഞ്ഞു തുടങ്ങി . ബിസിനസ് തകർന്നതോടെ കുടുംബത്തിന്റെ സാമ്പത്തിക സ്ഥിതി ആകെ താറുമാറായി . കടം തിരിച്ചടക്കാൻ പോലും വഴിയില്ലാതെ വളരെ ബുദ്ധിമുട്ടി . ഒടുവിൽ എല്ലാ ഫാക്ടറികളും വിറ്റ് കടം വീട്ടി സാന്റോക് സിംഗ് ഉത്തരാഖണ്ഡിലെ കിച്ചയിലെത്തി . അവിടെ സഹോദരങ്ങൾക്കൊപ്പമായിരുന്നു സാന്റോക് സിംഗിന്റെ താമസം . സ്കൂൾ പ്രിൻസിപ്പലായിരുന്നു ജസ്പ്രീത് ബൂമ്രയുടെ അമ്മ ദൽജിത് പിന്നീട് ഒറ്റയ്ക്കാണ് അന്ന് ഏഴു വയസുകാരനായിരുന്ന ജസ്പ്രീത് ബൂമ്രയെ പഠിപ്പിച്ചതും ക്രിക്കറ്റ് താരമാക്കി വളർത്തിയതുമെല്ലാം . ഉത്തരാഖണ്ഡിലെത്തിയ സാന്റോക് സിംഗ് നാല് ട്രക്കുകൾ വാങ്ങി പുതിയ ബിസിനസ് തുടങ്ങിയെങ്കിലും അതും പൊളിഞ്ഞു . പിന്നീടാണ് ഓട്ടോ റിക്ഷ ഓടിച്ച് ഉപജീവനം തുടങ്ങിയത് . തന്റെ മറ്റൊരു മകനൊപ്പം കിച്ചായിലെ ഒറ്റ മുറി അപാർട്മെന്റിലാണ് സാന്റോക് സിംഗിന്റെ ഇപ്പോഴത്തെ താമസം . ജസ്പ്രീതിനെ കാണണമെന്ന് ആഗ്രമുണ്ടായിരുന്നെങ്കിലും അതിന് ഇതുവരെ കഴിഞ്ഞിട്ടില്ലെന്ന് സാന്റോക് പറയുന്നു . അതേസമയം , കുടംബാംഗങ്ങളുമായി വീണ്ടും ഒത്തുചേരാൻ ആഗ്രമുണ്ടെന്നും ഇതിനായി ജസ്പ്രീത് ഞങ്ങളെ കാണുകയോ ഞങ്ങൾ ജസ്പ്രീതിന്റെ അടുത്ത് പോകുകയോ ചെയ്യുമെന്നും ജസ്പ്രീതിന്റെ അമ്മാവൻ ജസ്വിന്ദർ സിംഗ് പറഞ്ഞു ."
sports,"പൃഥ്വി ഷായെ വെസ്റ്റ് ഇൻഡീസിനെതിരായ അവസാന മൂന്ന് ഏകദിനങ്ങളിൽ ഉൾപ്പെടുത്തിയേക്കും . ടെസ്റ്റ് പരമ്പരയിലെ തകർപ്പൻ പ്രകടനമാണ് താരത്തിന് ഏകദിന പരമ്പരയിലേക്കും അവസരം ഒരുക്കുന്നത് . ടെസ്റ്റ് അരങ്ങേറ്റത്തിൽ തന്നെ താരം സെഞ്ചുറി നേടിയിരുന്നു . പിന്നാലെ മാൻ ഓഫ് ദ സീരീസ് പുരസ്കാരവും പൃഥ്വിയെ തേടിയെത്തി . ആദ്യ രണ്ട് മത്സരങ്ങൾക്കുള്ള ഏകദിന ടീമിനെയാണ് ഇപ്പോൾ പ്രഖ്യാപിച്ചത് . അതിൽ പൃഥ്വിക്ക് ഇടം നേടാൻ കഴിഞ്ഞിരുന്നില്ല . രോഹിത് ശർമയും ശിഖർ ധവാനുമാണ് ആദ്യ രണ്ട് മത്സരങ്ങളിൽ ഓപ്പണറായെത്തുക . എന്നാൽ റൊട്ടേഷൻ പോളിസിയുടെ ഭാഗമായിട്ടാണ് പൃഥ്വിയെ ടീമിൽ ഉൾപ്പെടുത്തുക . അങ്ങനെയങ്കിൽ ശിഖർ ധവാനെ പുറത്തിരുത്താനും സാധ്യതയേറെ . ലോകകപ്പ് മുന്നിൽ കണ്ടാണ് ഇങ്ങനെയൊരു നീക്കം . എന്നാൽ പ്രധാനങ്ങൾക്ക് പരിക്കേൽക്കാതെ സംരക്ഷിച്ച് നിർത്തുകയെന്നതും ഇതിന് പിന്നിലുണ്ട് . അതുക്കൊണ്ടാണ് പ്രധാന ബൌളർമാരായ ജസ്പ്രീത് ബുംറ , ഭുവനേശ്വർ കുമാർ , ഹാർദിക് പാണ്ഡ്യ , മുഹമ്മദ് ഷമി എന്നിവരെ സ്ഥിരം കളിപ്പിക്കാത്തതും ഇക്കാരണം കൊണ്ടാണാണെന്ന് ബിസിസിഐ വൃത്തങ്ങൾ പറയുന്നു ."
sports,"ശ്രീശാന്തിന് അനുകൂലമായ ഉത്തരവിനെതിരെ കോടതിയെ സമീപിക്കാൻ ബിസിസിഐയിൽ ധാരണയായതായി സൂചന . ശ്രീശാന്തിന്റെ വിലക്ക് നീക്കുന്നത് സംബന്ധിച്ച് നിയമവിദഗ്ധരുടെ റിപ്പോർട്ടിന് ശേഷം തീരുമാനം ഉണ്ടാകുമെന്നാണ് ബിസിസിഐ ഇടക്കാല ഭരണസമിതി അംഗം ഡയാന എഡുൽജി ഇന്നലെ പറഞ്ഞത് . എന്നാൽ വിനോദ് റായിയുമായുള്ള കൂടിക്കാഴ്ചയിൽ ശ്രീശാന്തിനെതിരായ നിലപാട് ബിസിസിഐ ഭാരവാഹികൾ സ്വീകരിച്ചെന്നാണ് ഇപ്പോൾ പുറത്തുവരുന്ന വിവരം . ഉത്തരവിലെ പിഴവുകൾ ചൂണ്ടിക്കാട്ടി കേരള ഹൈക്കോടതിയെ തന്നെ ആദ്യം സമീപിച്ചേക്കും . ബിസിസിഐയുടെ അന്വേഷണത്തിൽ കുറ്റക്കാരനെന്ന് കണ്ടെത്തിയ ശ്രീശാന്തിനെ കളിക്കാൻ അനുവദിക്കുന്നത് തെറ്റായ സന്ദേശം നൽകുമെന്ന് ബോർഡ് നേതൃത്വം വാദിച്ചു . ഈ വിഷയത്തിൽ ഇടപെടരുതെന്ന് വിനോദ് റായിയോട് ബിസിസിഐ നേതൃത്വം ആവശ്യപ്പെട്ടതായും സൂചനയുണ്ട് . കൂടിക്കാഴ്ചക്കിടെ ശ്രീശാന്തിനെ കുറിച്ച് വിനോദ് റായി പിന്നീടൊന്നും ചോദിച്ചില്ലെന്നും ഒരു ബിസിസിഐ ഉന്നതൻ ദേശീയ മാധ്യമങ്ങളോട് പറഞ്ഞു . അതേസമയം , ഹർഷാ ഭോഗ് ലെ , ർസുനിൽ ഗാവ്സകർ , സഞ്ജയ് മഞ്ജരേക്കർ , മുരളി കാർത്തിക്ക് എന്നിവരെ അടുത്ത സീസണിലെ ബിസിസിഐ കമൻറേറ്റർമാരായി തെരഞ്ഞെടുത്തു . കമന്ററിക്കിടെ ഇന്ത്യൻ താരങ്ങളെ വിമർശിച്ചെന്ന എം എസ് ധോണിയുടെ പരാതിക്ക് പിന്നാലെ ലോക ട്വൻറി20ക്ക് ശേഷം ഭോഗ്ലെയെ ബിസിസിഐ ഒഴിവാക്കിയിരുന്നു ."
sports,"ഇന്നലെ നടന്ന ഗ്രൂപ്പ് ബിയിലെ അവസാന മത്സരത്തിൽ ഇംഗ്ലണ്ട് , വെസ്റ്റ് ഇൻഡീസിനോട് നാലു വിക്കറ്റിന് തോറ്റിരുന്നു . ഇതോടെയാണ് ഗ്രൂപ്പ് ബിയിൽ രണ്ടാം സ്ഥാനക്കാരായ ഇംഗ്ലണ്ട് ഗ്രൂപ്പ് എയിലെ ഒന്നാം സ്ഥാനക്കാരായ ഇന്ത്യയെ നേരിടാൻ അവസരമൊരുങ്ങിയത് . കഴിഞ്ഞ വർഷം നടന്ന ഏകദിന ലോകകപ്പിന്റെ ഫൈനലിൽ കിരീടത്തിന് അടുത്തെത്തിയ ഇന്ത്യക്ക് ഇംഗ്ലണ്ടിനെതിരെ അവസാന ഓവറുകളിലാണ് കാലിടറിയത് . ആദ്യം ബാറ്റ് ചെയ്ത ഇംഗ്ലണ്ട് ഏഴ് വിക്കറ്റ് നഷ്ടത്തിൽ 228 റൺസെടുത്തപ്പോൾ ഒമ്പത് റൺസകലെ ഇന്ത്യ കിരീടം കൈവിട്ടു . അന്നത്തെ നിരാശമായ്ക്കാനുറച്ചാണ് ഹർമൻപ്രീതും സംഘവും ഇംഗ്ലണ്ടിനെതിരെ സെമിഫൈനൽ പോരാട്ടത്തിനിറങ്ങുന്നത് . 23നാണ് ഇന്ത്യാ - ഇംഗ്ലണ്ട് സെമി ഫൈനൽ പോരാട്ടം . ട്വന്റി - 20 വനിതാ ലോകകപ്പിൽ രണ്ടുവട്ടെ സെമിയിലെത്തിയതാണ് ഇന്ത്യയുടെ ഇതുവരെയുള്ള മികച്ച പ്രകടനം . ഇംഗ്ലണ്ടിനെ കീഴടക്കിയാൽ ഹർമൻപ്രീതിനെയും സംഘത്തെയും കാത്തിരിക്കുന്നത് പുതിയ ചരിത്രമാണ് ."
technology,"99 രൂപയ്ക്ക് സ്മാർട് ഫോൺ നൽകുമെന്ന വാഗ്ദാനവുമായി ബംഗളൂരു ആസ്ഥാനമാക്കിയ കമ്പനി രംഗത്ത് . നമോടെൽ എന്ന കമ്പനിയാണ് 99 രൂപയ്ക്ക് സ്മാർട്ട്ഫോൺ വിപണിയിലിറക്കുമെന്ന് വാഗ്ദാനം ചെയ്തിരിക്കുന്നത് . നമോടെൽ അച്ഛാ ദിൻ എന്നാണ് ഫോണിൻറെ പേര് . ഈ മാസം 17 മുതൽ 25 വരെ കമ്പനിയുടെ വെബ്സൈറ്റായ നമോടെൽ ഡോട്ട് കോമിൽ ഫോൺ ബുക്ക് ചെയ്യാൻ കഴിയുമെന്ന് പ്രമോട്ടർ മാധവ് റെഡ്ഡി അറിയിച്ചു . എന്നാൽ ബുക്ക് ചെയ്യാൻ ശ്രമിച്ചവർക്ക് സൈറ്റ് തുറക്കാൻ സാധിക്കാത്തതിനാൽ നിരാശപ്പെടേണ്ടതായും വന്നു . ബീ മൈ ബാങ്കർ ഡോട്ട് കോം എന്ന സൈറ്റിൽ രജിസ്റ്റർ ചെയ്താൽ ഒരു പാസ്വേർഡ് ലഭിക്കും . ആ പാസ്വേർഡ് ഉപയോഗിച്ചും നമോടെൽ ഡോട്ട് കോമിൽ രജിസ്റ്റർ ചെയ്യാം . വെബ്സൈറ്റിൽ രജിസ്റ്റർ ചെയ്യണമെങ്കിൽ 199 രൂപ അടച്ച് മെമ്പർഷിപ്പ് എടുക്കണം . എന്നാൽ ഈ വെബ്സൈറ്റും ഡേറ്റാബേസ് തകരാറാണ് കാണിക്കുന്നത് . ഫോണിൻറെ വില 2,999ൽനിന്ന് 99ലേക്കു കുറച്ചതായാണ് വെബ്സൈറ്റിൽ കാണിച്ചിരിക്കുന്നത് . ഫോണിന് ഡെലിവറി ചാർജ് ഈടാക്കുമെന്നും വെബ്സൈറ്റിലെ പരസ്യത്തിൽ പറയുന്നു . നാല് ഇഞ്ച് ഡിസ്പ്ലേയാണ് ഫോണിനുള്ളത് . ആൻഡ്രോയിഡ് 5.1 ലോലിപോപ്പാണ് ഓപ്പറേറ്റിംഗ് സിസ്റ്റം . 1 ജിബി റാം , 4 ജിബി ഇന്റേണൽ മെമ്മറി , 32 ജിബി എക്സ്പാൻഡബിൾ മെമ്മറി , 2 എംപി കാമറ എന്നിവയാണ് മറ്റ് സവിശേഷതകൾ . ഡ്യുവൽ സിമ്മും 3 ജി നെറ്റ്വർക്ക് കണക്ടിവിറ്റിയും ഫോണിൽ ഉണ്ട് ."
technology,"ഓൺലൈൻ വിൽപ്പനക്കാരായ ആമസോൺ ഫീച്ചർ ഫോണുകൾക്ക് വൻ ഓഫറുകൾ നൽകുന്നു . സാംസങ്ങ് , കാർബൺ , നോക്കിയ , ലാവ , ഇൻടെക്സ് തുടങ്ങിയ വിവിധ ബ്രാൻറുകളുടെ ഫോണുകളാണ് ആമസോൺ ഫീച്ചർ ഫോൺ ഫെസ്റ്റിൽ വാങ്ങുവാൻ ലഭിക്കുക . മാത്രമല്ല , റിലയൻസ് ജിയോയിൽ നിന്നുമുളള ജിയോ ഫോണും വിൽപനയുടെ ഭാഗമായി എത്തുന്നുണ്ട് . നോക്കിയ ഫോണുകൾക്ക് 20 % വരെ ആമസോൺ ഇന്ത്യയിൽ ഡിസ്ക്കൌണ്ട് ലഭിക്കുന്നു . ലാവ ഫോണുകൾക്ക് 36 % വരെ ഓഫറാണ് ഫീച്ചർ ഫോൺ ഫെസ്റ്റ് വിൽപനയിൽ നൽകുന്നത് . സാംസങ്ങ് ഫീച്ചർ ഫോണുകൾക്ക് 20 % വരെ ഡിസ്ക്കൌണ്ട് ലഭിക്കുന്നു . കാർബൺ ഫീച്ചർ ഫോണുകൾക്ക് 30 % വരെ ഡിസ്ക്കൌണ്ട് നൽകുന്നു . ഇൻടെക്സ് ഫീച്ചർ ഫോണുകൾക്ക് 30 % വരെയാണ് ആമസോൺ ഫെസ്റ്റിൽ ഡിസ്ക്കൌണ്ട് നൽകുന്നത് . മൈക്രോമാക്സ ഫീച്ചർ ഫോണുകൾക്ക് 20 % വരെ ഡിസ്ക്കൌണ്ടാണ് ആമസോൺ ഇന്ത്യയിൽ . ഇനോവു ഫോണുകൾക്ക് 30 % വരെ ഡിസ്ക്കൌണ്ട് ആമസോൺ ഇന്ത്യയിൽ ലഭിക്കുന്നു . ഡെറ്റിൽ ഫീച്ചർ ഫോണുകൾക്ക് 44 % ശതമാനം വരെ ഡിസ്ക്കൌണ്ടാണ് നൽകുന്നത് ."
entertainment,ഇപ്പോൾ ഫിറ്റ്നസ് ചലഞ്ച് ആണ് സാമൂഹ്യ മാധ്യമങ്ങളിൽ തരംഗമായിരിക്കുന്നത് . ഭർത്താവും നടനുമായ നാഗചൈതന്യയുടെ ഫിറ്റ്നസ് ചലഞ്ച് സ്വീകരിച്ചിരിക്കുകയാണ് നടി സാമന്ത . പുൾ അപ് ചെയ്യുന്ന വീഡിയോ ഷെയർ ചെയ്താണ് സാമന്ത വെല്ലുവിളി സ്വീകരിച്ചിരിക്കുന്നത് . മുമ്പ് പുൾ അപ് ചെയ്യാൻ ട്രെയിനർ പറയുമ്പോൾ താൻ മടിപിടിച്ചിരിക്കലായിരുന്നുവെന്ന് സാമന്ത പറയുന്നു . തലവേദനയാണെന്നോ പല്ലുവേദന ആണെന്നോ പറഞ്ഞ് ഒഴിവാക്കാറാണ് പതിവ് . അവസാനം ഞാൻ അത് ചെയ്യാൻ തീരുമാനിക്കുകയും ചെയ്യുകയും ചെയ്തു . ഫിറ്റ്നെസ് ആണെന്നത് അച്ചടമുണ്ടായിരിക്കുക എന്നതുകൂടിയാണ് - സാമന്ത പറയുന്നു . ശിൽപ റെഡ്ഡിയെയും രാകുൽപ്രീത് സംഗിനെയും സാമന്ത ചലഞ്ച് ചെയ്യുകയും ചെയ്തു .
business,ഈ വർഷത്തെ അവസാന വായ്പാ നയം റിസർവ് ബാങ്ക് പ്രഖ്യാപിച്ചു . പ്രതീക്ഷിക്കപ്പെട്ടത് പോലെ പലിശ നിരക്കുകളിൽ മാറ്റം വരുത്തിയിട്ടില്ല . വാണിജ്യ ബാങ്കുകൾ റിസർവ് ബാങ്കിൽ നിന്നെടുക്കുന്ന വായ്പകൾക്കുള്ള പലിശ നിരക്കായ റിപ്പോ നിരക്ക് ആറ് ശതമാനയും റിവേഴ്സ് റിപ്പോ നിരക്ക് 5.75 ശതമാനമായും തുടരും . ഇന്നലെ ആരംഭിച്ച റിസർവ് ബാങ്ക് അവലോകന സമിതി യോഗം വായ്പാ നിരക്കുകളിൽ മാറ്റം വരുത്തേണ്ടെന്ന തീരുമാനത്തിലാണ് എത്തിച്ചേർന്നത് . പണപ്പെരുപ്പവും അന്താരാഷ്ട്ര വിപണിയിലെ എണ്ണ വില വർദ്ധനവും കണക്കിലെടുത്ത് തൽക്കാലം നിരക്കുകളിൽ മാറ്റം വരില്ലെന്ന് തന്നെയാണ് സാമ്പത്തിക രംഗത്തുള്ളവർ പ്രതീക്ഷിച്ചിരുന്നത് . അമേരിക്കൻ ഫെഡറൽ റിസർവ് ഈ മാസം വായ്പാ നിരക്ക് കൂട്ടിയേക്കുമെന്നും പ്രതീക്ഷിക്കപ്പെടുന്നുണ്ട് . വായ്പാ നിരക്ക് കുറയ്ക്കണമെന്ന കടുത്ത സമ്മർദ്ദം സർക്കാറിൽ റിസർവ് ബാങ്കിനുണ്ടായിരുന്നു . എന്നാൽ ഇതിന് വഴങ്ങേണ്ടെന്ന നിലപാടാണ് റിസർവ് സ്വീകരിച്ചത് .
sports,"പേസിനും ഭൂപതിക്കും സാനിയയ്ക്കും പിന്നാലെ ബൊപ്പണ്ണയും ഗ്രാൻസ്ലാം കിരീടം നേട്ടത്തിന്റെ നിറവിൽ . ഇന്ത്യൻ താരം രോഹൻ ബൊപ്പണ്ണ ഉൾപ്പെട്ട സഖ്യത്തിന് ഫ്രഞ്ച് ഓപ്പൺ മിക്സഡ് ഡബിൾസ് കിരീടം . ബൊപ്പണ്ണയും കനേഡിയൻ പങ്കാളി ഗാബ്രിയേല ഡാർബോവ്സ്കിയും ചേർന്ന സഖ്യമാണ് മിക്സഡ് ഡബിൾസ് കിരീടം നേടിയത് . ആവേശകരമായ ഫൈനലിൽ ടൂർണമെന്റിലെ ഏഴാം സീഡായിരുന്ന ബൊപ്പണ്ണ - ഡാർബോവ്സ്കി സഖ്യം സീഡ് ചെയ്യപ്പെടാത്ത ഗ്രോനെഫെൽഡ് - ഫറാ സഖ്യത്തെയാണ് തോൽപ്പിച്ചത് . സ്കോർ 2 - 6,6 - 2,12 - 10 . ആദ്യം സെറ്റിൽ നിലംപരിശായെങ്കിലും രണ്ടാം സെറ്റിൽ ബൊപ്പണ്ണ സഖ്യം ഗംഭീരമായി തിരിച്ചുവന്നു . പൊരിഞ്ഞ പോരാട്ടത്തിനൊടുവിൽ മൂന്നാം സെറ്റും കിരീടവും നേടി ബൊപ്പണ്ണ സഖ്യം ചരിത്രമെഴുതുകയായിരുന്നു . ബൊപ്പണ്ണയുടെ കരിയറിൽ ഇത് രണ്ടാം തവണയാണ് ഗ്രാൻസ്ലാം ഫൈനൽ കളിക്കുന്നത് . ഗ്രാൻസ്ലാം കിരീടം നേടുന്ന നാലാമത്തെ ഇന്ത്യൻ താരമാണ് ബൊപ്പണ്ണ . നേരത്തെ ലിയാൻഡർ പേസ് , മഹേഷ് ഭൂപതി , സാനിയ മിർസ തുടങ്ങിയവർ ഡബിൾസിലും മിക്സഡ് ഡബിൾസിലുമായി നിരവധി ഗ്രാൻസ്ലാം കിരീടങ്ങൾ നേടിയിട്ടുണ്ട് . ഫ്രഞ്ച് ഓപ്പൺ കിരീടം നേടിയ ബൊപ്പണ്ണയെ സാനിയ മിർസ ട്വിറ്ററിലൂടെ അഭിനന്ദിച്ചു ."
entertainment,"മിമിക്രിക്കാരനായിട്ടായിരുന്നു അബിയുടെ തുടക്കം . മൃഗങ്ങളുടെയും താരങ്ങളുടെയും ശബ്ദം അനുകരിച്ചായിരുന്നു മിമിക്രി ആരംഭിച്ചത് . മുംബൈയിൽ സാനിട്ടറി ഇൻസ്പെക്ടർ കോഴ്സ് പഠിക്കുമ്പോഴും മിമിക്രിയിൽ സജീവമായിരുന്നു . ക ലാ ഭ വ നി ലൂ ടെ മി മി ക്രി രം ഗ ത്തെ ത്തി യ അ ബി ത ന താ യ മി ക വു ക ളി ലൂ ടെ മി മി ക്രി രം ഗ ത്തെ അ ഗ്ര ഗ ണ്യ നാ യി മാ റു ക യാ യി രു ന്നു . ദേ മാവേലി കൊമ്പത്ത് എന്ന ഓഡിയോ കാസറ്റ് സീരീസ് വൻ ഹിറ്റ് ആയിരുന്നു . 1991ൽ പുറത്തിറങ്ങിയ ബാലചന്ദ്രമേനോൻ സംവിധാനം ചെയ്ത നയം വ്യക്തമാക്കുന്നു എന്ന ചിത്രത്തിൽ സ്റ്റീഫൻ എന്ന കഥാപാത്രത്തെ അവതരിപ്പിച്ചുകൊണ്ടാണ് അബി സിനിമാ ലോകത്തേക്ക് കടന്നത് . അതിന്ശേഷം 50ലേറെ ചിത്രങ്ങളിൽ അബി അഭിനയിച്ചു . ഒരുകാലത്ത് സിനിമയിൽ സജീവമായിരുന്ന അബി പിന്നീട് ബിഗ് സ്ക്രീനിൽ നിന്ന് അപ്രത്യക്ഷമാകുന്ന കാഴ്ചയാണ് കണ്ടത് . തനിക്ക് ആരും അർഹിക്കുന്ന പരിഗണന തന്നില്ല എന്നത് സത്യമാണ് . അതിൽ തന്റെ പിഴവും കാണും . ഞാൻ മദ്യപിക്കില്ല . . പിന്നാലെ ചാൻസ് ചോദിച്ചുകൊണ്ട് നടക്കുന്ന ശീലവും ഇല്ലാത്തതുകൊണ്ടാവാം താൻ തഴയപ്പെട്ടത് എന്നായിരുന്നു അബിയുടെ വെളിപ്പെടുത്തലും , ന്യായീകരണവും . സിനിമയുടെ മദ്യപന സദസുകളിൽ പങ്കെടുക്കാതിരുന്നതും തഴയപ്പെടുന്നതിനു കാരണമായെന്ന് ഈ കലാകാരൻ വിശ്വസിച്ചു പോന്നിരുന്നു . തനിക്കെതിരെ ഉയർന്ന പാരകൾ തടയാൻ ആരുമില്ലാതിരുന്നതും തടസ്സമായെന്നും അബി തുറന്നു പറഞ്ഞിട്ടുണ്ട് . അതേസമയം ലാൽ ജോസിനെ പോലെ ഉള്ള ചുരുക്കം ചിലർ തന്നെ സഹായിച്ചതായും അബി പല അഭിമുഖങ്ങളിലും തുറന്നു പറഞ്ഞിരുന്നു . പിന്നീട് ഒരിടവേളയ്ക്ക് ശേഷം ഹാപ്പി വെഡ്ഡിംഗ് എന്ന ചിത്രത്തിലൂടെയാണ് അബി മടങ്ങിയെത്തിയത് . ര ക്ത ത്തി ൽ പ്ലേറ്റ്ലെറ്റു ക ൾ കു റ യു ന്ന രോ ഗ ത്തി ന് അബി ഏ റെ നാ ളാ യി ചി കി ത്സ യി ലാ യി രു ന്നു . വ്യാ ഴാ ഴ്ച രാ വി ലെ യാ ണ് അ ബി യെ എ റ ണാ കു ള ത്തെ സ്വ കാ ര്യ ആ ശു പ ത്രി യി ൽ എ ത്തി ച്ച ത് . ആ ശു പ ത്രി യി ൽ എ ത്തു ന്ന തി ന് മു ൻ പ് ത ന്നെ മ ര ണം സം ഭ വി ച്ചി രു ന്ന താ യി ആ ശു പ ത്രി അ ധി കൃ ത ർ വ്യ ക്ത മാ ക്കി ."
entertainment,"സാമൂഹ്യ പ്രതിബന്ധതയുള്ള കാര്യ പ്രസക്തിയുള്ള വിഷയങ്ങൾ സിനിമയിലൂടെ അവതരിപ്പിക്കുന്ന സംവിധായകനാണ് ആർ . ബൽകി . എന്നാൽ ആർ . ബൽക്കിയുടെ പുതിയ പരാമർശം ആരേയും അമ്പരപ്പെടുത്തും . പ്രേക്ഷകരെ രസിപ്പിക്കുന്ന കഥകളുണ്ടാക്കുകയെന്നതാണ് തൻറെ ലക്ഷ്യമെന്നാണ് ആർ . ബൽക്കി പറഞ്ഞത് . അരുണാചലം മുരുകനന്ദൻറെ ജീവിതകഥയെ ആസ്പദമാക്കി എടുത്ത പാഡ്മാനും 64 കാരനും 32 കാരിയും തമ്മിലുള്ള പ്രണയം പറഞ്ഞ ചീനി കും , ' പാ ' യും എല്ലാം വിഷയത്തിലെ വ്യത്യസ്ത കൊണ്ട് ശ്രദ്ധിക്കപ്പെട്ടതാണ് . എന്നാൽ സാമൂഹ്യ സേവനത്തിനല്ല സിനിമയെടുക്കുന്നതെന്നും എൻറർടെയ്ൻമെൻറാണ് ലക്ഷ്യമെന്നും എൻറർടെയെൻമെൻറ് എന്നതിന് തൻറെ നിർവചനം എന്താണോ തന്നെ എൻറർടെയ്ൻമെൻറ് ചെയ്യിപ്പിക്കുന്നത് അതാണെന്നും ആർ . ബൽക്കി പറഞ്ഞു . മസാച്ചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജി കോൺഫറൻസിൽ വിദ്യാർത്ഥികളോട് സംസാരിക്കുകയായിരുന്നു ബൽക്കി ."
entertainment,പൂനെ ഫിലിം ആൻഡ് ടെലിവിഷൻ ഇൻസ്റ്റിറ്റ്യൂട്ട് ഓഫ് ഇന്ത്യയുടെ ചെയർമാൻ സ്ഥാനം നടൻ അനുപം ഖേർ രാജിവെച്ചു . അന്തർദേശീയ ടിവി ഷോയുടെ തിരക്കുള്ളതിനാലാണ് രാജിവയ്ക്കുന്നത് എന്നാണ് വിശദീകരണം . 2017ലാണ് അനുപം ഖേർ ചെയർമാൻ സ്ഥാനം ഏറ്റെടുത്തത് . അനുപം ഖേറിന്റെ രാജിക്കത്ത് വാർത്ത വിതരണ വകുപ്പ് മന്ത്രി രാജ്യവർദ്ധൻ സിംഗ് സ്വീകരിച്ചു . ഗജേന്ദ്ര ചൌഹാന് പകരമായിരുന്നു അനൂപ് ഖേർ എഫ്ടിഐഐയുടെ ചെയർമാനായി സ്ഥാനമേറ്റത് . അതേസമയം മുൻ പ്രധാനമന്ത്രി ഡോ . മൻമോഹൻ സിംഗിന്റെ ജീവിത കഥ പ്രമേയമാകുന്ന സിനിമയിൽ നായകനാണ് അനുപം ഖേർ . ദ ആക്സിഡന്റ് പ്രൈം മിനിസ്റ്റർ എന്ന സിനിമ റിലീസിന് ഒരുങ്ങുകയാണ് . പ്രധാനമന്ത്രിയായിരുന്ന കാലത്ത് ഡോ . മൻമോഹൻ സിംഗിന്റെ മാധ്യമ ഉപദേഷ്ടാവായിരുന്ന സഞ്ജയ് ബാരുവിന്റെ പുസ്തകത്തെ ആസ്പദമാക്കിയാണ് സിനിമ ഒരുങ്ങുന്നത് . ദ ആക്സിഡന്റൽ പ്രൈം മിനിസ്റ്റർഃ ദ മേക്കിംഗ് ആൻഡ് അൺമേക്കിംഗ് ഓഫ് മൻമോഹൻ സിംഗ് എന്ന പുസ്തകത്തെ ആസ്പദമാക്കിയാണ് സിനിമ . വിജയ് രത്നാകർ ആണ് സിനിമ സംവിധാനം ചെയ്യുന്നത് .
sports,"ഓസ്ട്രേലിയക്കെതിരായ രണ്ടാം ട്വന്റി - 20 മത്സരത്തിൽ ഇന്ത്യക്ക് ബാറ്റിംഗ് തകർച്ച . ടോസ് നഷ്ടപ്പെട്ട് ബാറ്റിംഗിനിറങ്ങിയ ഇന്ത്യക്ക് നാല് മുൻനിര വിക്കറ്റുകൾ നഷ്ടമായി . എട്ടു റൺസെടുത്ത രോഹിത് ശർമയുടെയും വിരാട് കോലിയുടെയും ( 0 ) , മനീഷ് പാണ്ഡെയുടെയും ( 6 ) രണ്ടു റൺസെടുത്ത ശീഖർ ധവാന്റെയും വിക്കറ്റുകളാണ് ഇന്ത്യക്ക് നഷ്ടമായത് . ഓസീസിനായി ബെഹൻഡ്രോഫാണ് നാലു വിക്കറ്റും വീഴ്ത്തിയത് . ഒടുവിൽ വിവരം ലഭിക്കുമ്പോൾ ഇന്ത്യ അഞ്ചോവറിൽ 31/4 എന്ന നിലയിലാണ് . 11 റൺസുമായി കേദാർ ജാദവും റൺസൊന്നുമെടുക്കാതെ ധോണിയുമാണ് ഇപ്പോൾ ക്രീസിൽ . ഇന്ത്യ കഴിഞ്ഞ മത്സരം കളിച്ച അതേ ടീമിനെ നിലനിർത്തിയപ്പോൾ ഓസീസ് മാർക്ക് സ്റ്റോയിനിസിന് പകരം ഡാൻ ക്രിസ്റ്റ്യനെ ടീമിലെടുത്തു . പരമ്പരയിലെ ആദ്യ മത്സരം ജയിച്ച ഇന്ത്യ 1 - 0ന് മുന്നിലാണ് ."
sports,ഐപിഎല്ലിൽ റോയൽ ചലഞ്ചേഴ്സ് ബംഗലൂരുവിനെതിരെ കൊൽക്കത്ത നൈറ്റ് റൈഡേഴ്സിന് 177 റൺസ് വിജയലക്ഷ്യം . ടോസ് നഷ്ടപ്പെട്ട് ആദ്യം ബാറ്റ് ചെയ്ത ബംഗലൂരു അവസാന ഓവറുകളിൽ മൻദീപ് സിംഗിന്റെ തകർപ്പനടികളുടെ കരുത്തിലാണ് മികച്ച സ്കോർ കുറിച്ചത് . മൻദീപ് 18 പന്തിൽ നാല് ബൌണ്ടറിയുടെയും രണ്ട് സിക്സറുകളുടെയും കരുത്തിൽ 37 റൺസടിച്ചു . വിനയ്കുമാർ എറിഞ്ഞ അവസാന ഓവറിൽ 16 റൺസടിച്ച ബംഗലൂരുവിന് പക്ഷെ അവസാന മൂന്ന് പന്തിലും സ്കോർ ചെയ്യാനായില്ല . തുടക്കത്തിലെ ക്വിന്റൺ ഡീകോക്കിനെ ( 4 ) നഷ്ടമായ ബംഗലൂരുവിന് ബ്രണ്ടൻ മക്കല്ലത്തിന്റെ തകർപ്പനടികളാണ് കരുത്തായത് . 27 പന്തിൽ 44 റൺസടിച്ച മക്കല്ലം പുറത്തായശേഷം കരുതലോടെ കളിച്ച ക്യാപ്റ്റൻ വിരാട് കോലിയും തകർത്തടിച്ച ഡിവില്ലിയേഴ്സും ചേർന്ന് ബംഗലൂരുിവിനെ മികച്ച സ്കോറിലേക്ക് നയിച്ചു . 23 പന്തിൽ ഒരു ബൌണ്ടറിയും അഞ്ച് സിക്സറും പറത്തിയ ഡിവില്ലിയേഴ്സ് ടോപ് ഗിയറിലായതോടെ ബംലൂരു 200 കടക്കുമെന്ന് തോന്നിച്ചെങ്കിലും ഡിവില്ലിയേഴ്സിനെ നിതീഷ് റാണ് വീഴ്ത്തിയതോടെ ബംഗലൂരുവിന്റെ കുതിപ്പിന് കടിഞ്ഞാൺ വീണു . തൊട്ടുപിന്നാലെ വിരാട് കോലിയും ( 33 പന്തിൽ 31 ) മടങ്ങിയതോടെ ബംഗലൂരു 150 കടക്കില്ലെന്ന് തോന്നിച്ചു . എന്നാൽ അവസാന ഓവറുകളിൽ മൻദീപ് സിംഗ് ആളിക്കത്തിയതോടെ ബംഗലൂരു സ്കോർ 176ൽ എത്തി . കൊൽക്കത്തയ്ക്കായി നിതീഷ് റാണയും വിനയ്കുമാറും രണ്ട് വിക്കറ്റ് വീഴ്ത്തി .
sports,"ഇന്ത്യൻ ക്രിക്കറ്റ് ടീം പരിശീലകനായി രവി ശാസ്ത്രിയെ നിയമിക്കുന്നതിൽ നിർണായകമായത് കോലിയുടെയും ടീം അംഗങ്ങളുടെയും നിലപാടെന്ന് റിപ്പോർട്ട് . പരിശീലകനായി മൂന്ന് പേരുകളാണ് സച്ചിനും ഗാംഗുലിയും ലക്ഷ്മണും അടങ്ങിയ ഉപദേശക സമിതി ഷോർട്ട് ലിസ്റ്റ് ചെയ്തിരുന്നത് . ശാസ്ത്രിക്ക് പുറമെ ടോം മൂഡി , വീരേന്ദർ സെവാഗ് എന്നിവരായിരുന്നു ഇത് . അഭിമുഖത്തിൽ മികച്ച അവതരണം നടത്തിയത് ശാസ്ത്രിയും ടോം മൂഡിയുമായിരുന്നു . എന്നാൽ ഒരു ഇന്ത്യക്കാരൻ തന്നെ കോച്ചാവുന്നതാണ് കളിക്കാർക്ക് ഇടപഴകാനും കാര്യങ്ങൾ അവതരിപ്പിക്കാനുമെല്ലാം നല്ലതെന്ന ഉപദേശക സമിതി നിലപാടിനെത്തുടർന്ന് ടോം മൂഡി അവസാന പട്ടികയിൽ നിന്ന് പുറത്തായി . ശാസ്ത്രിയും സെവാഗും മാത്രം അടങ്ങുന്ന ലിസ്റ്റിൽ ശാസ്ത്രിക്കായി സച്ചിൻ മാത്രം നിലയുറപ്പിച്ചപ്പോൾ സെവാഗിനെ ഗാംഗുലിയും ലക്ഷ്മണും പിന്തുണച്ചു . എന്നാൽ അന്തിമ തീരുമാനത്തിന് മുമ്പ് ക്യാപ്റ്റൻ വിരാട് കോലിയുടെയും ടീം അംഗങ്ങളുടെും കൂടി അഭിപ്രായം തേടാമെന്ന നിലപാടിലായിരുന്നു സമിതി പിരിഞ്ഞത് . ലണ്ടനിലുള്ള സച്ചിൻ വീഡിയോ കോൺഫറൻസിലൂടെയാണ് അഭിമുഖത്തിൽ പങ്കടുത്തത് . അമേരിക്കയിൽ ഹൃസ്വ സന്ദർശനത്തിന് പോയ ക്യാപ്റ്റൻ വിരാട് കോലിയ രാജ്യത്ത് തിരിച്ചെത്തിയശേഷം കൂടിക്കാഴ്ച നടത്താമെന്നും ഇതിനുശേഷം കോച്ചിനെ പ്രഖ്യാപിക്കാമെന്നുമായിരുന്നു സമിതി തീരുമാനിച്ചത് . എന്നാൽ ഇന്നലെ തന്നെ കോച്ചിനെ പ്രഖ്യാപിക്കണമെന്ന ഉന്നതാധികാര സമിതിയുടെ നിർദേശം വന്നത് കാര്യങ്ങൾ തകിടം മറിച്ചു . ടീം അംഗങ്ങളെയും കോലിയെയെും വിൻഡീസ് പര്യടനത്തിനിടെ കണ്ട് അഭിപ്രായം തേടിയ ബിസിസിഐ സെക്രട്ടറി രാഹുൽ ജോഹ്റിയോട് കളിക്കാരുടെയും ക്യാപ്റ്റന്റെ നിലപാടെന്താണെന്ന് സമിതി ആരാഞ്ഞു . കോലിയും ടീമും ശാസ്ത്രിക്ക് പിന്നിൽ ഉറച്ചുനിൽക്കുകയാണെന്ന് ജോഹ്റി അറിയിച്ചതോടെയാണ് സെവാഗിനെവെട്ടി ശാസ്ത്രിക്ക് നറുക്ക് വീണത് . എന്നാൽ ശാസ്ത്രിയ്ക്ക് ടീമിന്റെ പൂർണ ചുമതല നൽകുന്നതിന് പകരം സഹീറിനെയും ദ്രാവിഡിനെയും കൂടി ഉൾപ്പെടുത്തി മുൻകരുതലെടുക്കാനും സമിതി മറന്നില്ല ."
entertainment,"ആഞ്ജലീന ജോളി സംവിധാനം ചെയ്ത സിനിമയാണ് ഫസ്റ്റ് ദേ കിൽഡ് മൈ ഫാദർ ഇൻ ഹോട്ട് വാട്ടർ . ജോളിയുടെ സൂഹൃത്തും കംബോഡിയൻ മനുഷ്യാവകാശ പ്രവർത്തകയുമായ ലങ്ങ് ഉങ്ങിൻറെ ആത്മകഥയെ അടിസ്ഥാനമാക്കിയാണ് സിനിമ ഒരുക്കിയിരിക്കുന്നത് . കുട്ടികളെ സിനിമയിലേക്ക് തെരഞ്ഞെടുത്ത രീതി ഇപ്പോൾ വിവാദമായിരിക്കുകയാണ് . വാനിറ്റി ഫെയറിൽ പ്രസിദ്ധീകരിച്ച ജോളിയുടെ അഭിമുഖത്തിൽ സിനിമയുടെ ചിത്രീകരണത്തെക്കുറിച്ചും കാസ്റ്റിംങ്ങിനെക്കുറിച്ചും പറയുന്നു . സിനിമയിൽ കുട്ടികളെ തിരഞ്ഞെടുത്ത രീതിയെപ്പറ്റിയും ഇതിൽ ജോളി പറയുന്നുണ്ട് . കുട്ടികളുടെ കഥാപാത്രങ്ങൾ സിനിമയിലുണ്ട് . കഷ്ടപ്പാടുകളും ബുദ്ധിമുട്ടുകളും നേരിട്ടറിഞ്ഞ കുട്ടികളെയായിരുന്നു ആവശ്യം . അനാഥാലയങ്ങളിലും സർക്കസ് കൂടാരങ്ങളിലും , ചേരികളിലുമുള്ള കുട്ടികളെ ഇതിനായി തിരഞ്ഞ് കണ്ട് പിടിക്കുകയായിരുന്നു . കുട്ടികളെ ആകർഷിക്കാനായി പണം കൊടുക്കുകയും തങ്ങളുടെ ആവശ്യം കഴിഞ്ഞപ്പോൾ പണം തിരിച്ച് തരാൻ ആവശ്യപ്പെടുകയും ചെയ്തു - ആഞ്ജലീന പറയുന്നു . ഇത് ഇപ്പോൾ വൻ വിവാദമായിരിക്കുകയാണ് . എന്നാൽ കുട്ടികളെ ദത്തെടുക്കുകയും നിരവധി മനുഷ്യാവകാശ പ്രവർത്തനങ്ങളിൽ ഏർപ്പെടുക്കുകയും ചെയ്തതിനാൽ ലോകത്തിൻറെ ആദരം ഏറ്റുവാങ്ങിയ ആഞ്ജലീനയുടെ ഈ പ്രവർത്തി ആരാധകരെ ഞെട്ടിച്ചിരിക്കുകയാണ് ."
technology,"ഇക്കാര്യം ട്വിറ്റർ വഴി മോട്ടറോള ഔദ്യോഗികമായി സ്ഥിരീകരിച്ചിട്ടുണ്ട് . 5 . 5 ഇഞ്ച് ഡിസ്പ്ലേയും 16 ജിബി ഇന്റേണൽ സ്റ്റോറേജ് , 13 - 16 മെഗാപിക്സൽ ക്യാമറ എന്നീ സവിശേഷതകളുണ്ടെന്ന് കരുതപ്പെടുന്ന പുതിയ മോട്ടോ ഫോണുകൾ മിക്കവാറും മെയ് 17ന് അവതരിപ്പിക്കുമെന്നാണ് സൂചന . എന്നാൽ ഇക്കാര്യത്തിൽ കമ്പനി സ്ഥിരീകരണം നൽകിയിട്ടില്ല . അതേസമയം മുൻ മോഡലുകളിൽനിന്ന് വ്യത്യസ്തമായി ആമസോൺ വഴിയായിരിക്കും പുതിയ മോട്ടോ ഫോണുകൾ വിൽക്കുക . മോട്ടോയുടെ നിലവിലുള്ള മോഡലുകൾ പ്രധാനമായും ഫ്ലിപ്പ് കാർട്ട് വഴിയായിരുന്നു വിറ്റഴിച്ചിരുന്നത് . എന്നാൽ 2015 ഫെബ്രുവരി മുതൽ മോട്ടോ ഫോണുകൾ സ്നാപ്ഡീൽ , ആമസോൺ എന്നിവ വഴിയും വ്യാപകമായി ലഭ്യമായിരുന്നു . നിലവിൽ ചൈനീസ് വമ്പൻമാരായ ലെനോവൊയുടെ ഉടമസ്ഥതയിലാണ് മോട്ടറോള . 2014 ഫെബ്രുവരിയിൽ മോട്ടോ മോഡലുകൾ രംഗത്തിറക്കിയതോടെയാണ് ഇന്ത്യൻ സ്മാർട്ട് ഫോൺ വിപണിയിൽ മോട്ടറോള വലിയ സാന്നിദ്ധ്യമായി മാറിയത് ."
technology,"സ്മാർട്ട്ഫോണുകളുടെ ഭാവി തന്നെ ആശങ്കയിലാക്കുന്ന പുതിയ റിപ്പോർട്ട് പുറത്ത് . സ്മാർട്ട് ഫോണുകളിലും ടാബ്ലെറ്റുകളിലും മാൽവെയറുകൾ ബാധിക്കുന്നത് ആറുമാസത്തിനിടെ 96 ശതമാനം വർധിച്ചതായി പഠന റിപ്പോർട്ട് . പ്രമുഖ മൊബൈൽ നിർമ്മാതാക്കളായ നോക്കിയ ആണ് ഇത്തരം പഠനം നടത്തിയത് . മാൽവെയറുകൾ ഡിവൈസുകളിലുള്ള വിവരങ്ങൾ ചോർത്തുകയും പ്രവർത്തനം മന്ദഗതിയിലാക്കുകയും ചെയ്യും . ഉപയോക്താവിന്റെ ഒരുവിധ സമ്മതവും കൂടാതെ ഇ - മെയിൽ ഉൾപ്പെടെയുള്ളവയിലേക്ക് കടന്നുകയറാൻ ഈ മാൽവെയറിനു കഴിയും . 100 മില്യൺ സ്മാർട്ട് ഫോണുകളെയാണ് പഠനത്തിന് വിധേയമാക്കിയത് . ഇതിൽ 78 ശതമാനം ഫോണുകളെയും മാൽവെയറുകൾ ബാധിച്ചിരുന്നു . മാൽവെയർ ബാധിച്ചതിൽ കൂടുതലും ആൻഡ്രോയിഡ് ഫോണുകളാണെന്നാണ് നോക്കിയ നടത്തിയ പഠനത്തിൽ പറയുന്നത് . 74 ശതമാനം ആൻഡ്രോയിഡ് ഫോണുകളെയും നാലു ശതമാനം ഐഫോണുകളെയും മാൽവെയർ ബാധിച്ചെന്നാണ് കണെ്ടത്തൽ . വാട്സ്ആപ്പ് അടുത്തയിടെ അവതരിപ്പിച്ചതും വ്യാപകമാക്കുന്നതുമായ വോയ്സ്കോളിംഗ് സംവിധാനത്തിൻറെ മറവിൽ മാൽവെയറുകൾ പ്രചരിച്ചിരുന്നു . വ്യാജ ആപ്ലിക്കേഷനുകളിലൂടെയാണ് മാൽവെയറുകൾ കൂടുതലും ഫോണുകളിൽ കയറുന്നത് . സ്മാർട്ട്ഫോൺ ഉപയോഗിച്ചുകൊണ്ടിരിക്കേ ഇടയ്ക്കു കയറിവരുന്ന ഡയലോഗ് ബോക്സുകളിൽ ക്ലിക്ക് ചെയ്യാതിരിക്കുക , തേഡ്പാർട്ടി ആപ്പ് സ്റ്റോറുകൾ ഉപയോഗിക്കാതിരിക്കുക , ആപ്പ് പെർമിഷനുകൾ വെരിഫൈ ചെയ്യുക എന്നിവയാണ് ഇക്കാര്യത്തിൽ പ്രത്യേകം ശ്രദ്ധിക്കാനുള്ളതെന്ന് വിദഗ്ധർ പറയുന്നു . മാത്രമല്ല പബ്ലിക് വൈ - ഫൈ ഉപയോഗിക്കുമ്പോൾ ശ്രദ്ധിക്കുകയും വേണം . വ്യക്തിപരമായ വിവരങ്ങൾ മുതൽ ബാങ്കുകളുടെ പാസ്വേർഡുകൾ അടക്കം എല്ലാ വിവരങ്ങളും സ്മാർട്ട് ഫോണിൽ സൂക്ഷിക്കുന്നത് ഭാവിയിൽ പ്രശ്നങ്ങൾ സൃഷ്ടിച്ചേക്കാമെന്നാണ് നോക്കിയ നടത്തിയ പഠനം പറയുന്നത് ."
technology,"ആപ്പിൾ ഐഫോൺ 7 , സാംസങ്ങിൻറെ പുതിയ ഗ്യാലക്സി എസ് 7ൻ എന്നീ ഫോണുകളെ കളിയാക്കി ചൈനീസ് സ്മാർട്ട്ഫോൺ നിർമ്മാതാക്കളായ ലെനോവയുടെ യൂ ട്യൂബ് വീഡിയോ . ' സ്കിപ്പ് ദി സെവൻസ് ' എന്ന പേരിലുള്ള പ്രചരണം തങ്ങളുടെ ഫ്ളാഗ്ഷിപ്പ് മോഡലായ മോട്ടോ ഇസെഡ് മറ്റ് ഫോണുകളെക്കാൾ മെച്ചമാണെന്ന് പറയുന്നു . കഴിഞ്ഞയാഴ്ച ആപ്പിൾ ഐഫോണിൻറെ ഏഴാം പതിപ്പ് ഇറക്കിയിരുന്നു . എന്നാൽ സാംസങ്ങിൻറെയും ആപ്പിളിൻറെയും ഫോണുകളെക്കാൾ മികച്ചതാണ് തങ്ങൾ മോട്ടോ ഇസഡിൽ മോട്ടോ മോഡ് എന്ന സവിശേഷതയാണ് ലെനോവ ചൂണ്ടിക്കാട്ടുന്നത് . ക്യാമറ , ബാറ്ററി എന്നിവയെല്ലാം മികച്ചതാണെന്ന് രണ്ടു മിനിറ്റ് നീളുന്ന വീഡിയോയിൽ ലെനോവ ചൂണ്ടിക്കാട്ടുന്നു . ഐഫോൺ ആരാധകർ മോട്ടോ മോഡ് വരുന്ന മോട്ടോ ഇസഡിലേക്ക് മാറാനും അവർ ആവശ്യപ്പെടുന്നുണ്ട് . മോട്ടോ ഇസെഡ് ഫോണിൻറെ നിർമ്മാതാക്കൾ ഒരു മുറിയിൽ ഇരിക്കുന്നതും ഐഫോൺ യൂസർമാർക്ക് മോട്ടോ ഇസഡ് സ്മാർട്ട്ഫോൺ പരിചയപ്പെടുത്തുന്നതുമാണ് വീഡിയോ . ഹാൻഡ്സെറ്റ് ഒരു പ്രൊജക്ടർ പോലെ വർക്ക് ചെയ്യുന്നതും ജെബിഎൽ ശബ്ദസാങ്കേതികതയിൽ ഉപയോഗിക്കുന്നതുമെല്ലാം വീഡിയോയിൽ കാണിച്ചിട്ടുണ്ട് . ഇതിനൊപ്പം ഐഫോൺ 7,7 പ്ളസ് ഫോണുകളുടെ ബാറ്ററി ലൈഫും താരതമ്യം ചെയ്യുന്നുണ്ട് . മോട്ടോയുടെ പവർപാക്ക് മോഡിൽ 22 മണിക്കൂർ അധിക ബാറ്ററി ലൈഫ് ഉണ്ടെന്നും ഐഫോൺ 7 നിൽ അത് വെറും രണ്ടു മണിക്കൂറും ഒരു മണിക്കുർ മാത്രമാണ് അധികം നൽകുന്നതെന്നും ചൂണ്ടിക്കാട്ടുന്നുണ്ട് . എന്തായാലും വീഡിയോ ഹിറ്റാണ് ."
technology,"നടപ്പ് സാമ്പത്തിക വർഷത്തെ മൂന്നാം പാദത്തിൽ ആപ്പിൾ വൻ തിരിച്ചുവരവാണ് നടത്തിയിരിക്കുന്നത് . 4 . 1 കോടി ഐഫോണുകളാണ് മേയ് മുതൽ ജൂലൈ വരെയുള്ള മൂന്നു മാസത്തിനിടെ ആപ്പിൾ വിറ്റത് . ഇതിലൂടെ സ്വന്തമാക്കിയത് 24.8 ബില്ല്യൻ ഡോളർ ( ഏകദേശം 1,58,882 കോടി രൂപ ) . കമ്പനിയുടെ ലാഭം 12 ശതമാനം ഉയർന്ന് 8.7 ബില്ല്യൺ ഡോളറിലെത്തി . വാർത്ത പുറത്തുവന്നതോടെ ആപ്പിൾ ഓഹരികൾ കുത്തനെ ഉയർന്നു . സേവനങ്ങളിൽ നിന്നുള്ള വരുമാനത്തിൻറെ കാര്യത്തിൽ എക്കാലത്തേയും മികച്ച നേട്ടമാണ് ആപ്പിൾ നേടിയത് . 45 . 4 ബില്ല്യൺ ഡോളറാണ് ആപ്പിളിൻറെ മൊത്തം വരുമാനം . ഇത് കഴിഞ്ഞ വർഷം ഇക്കാലയളവിൽ 42.3 ബില്ല്യൺ ഡോളറായിരുന്നു . ഡിജിറ്റൽ ഉള്ളടക്കം , ആപ്പിൾ പേ ആപ്ലിക്കേഷൺ തുടങ്ങി സേവനങ്ങളിൽ നിന്നായി 7.26 ബില്ല്യൺ ഡോളർ വരുമാനം ലഭിച്ചു . കൂടുതൽ വരുമാനം ഫോൺ വിൽപനയിൽ നിന്നു തന്നെയാണ് ഏറ്റവും ലഭിച്ചിരിക്കുന്നത് . ഈ വർഷം സെപ്റ്റംബറിൽ ഐ ഫോൺ പുതിയ പതിപ്പ് ഇറക്കും , മൂന്ന് പുതിയ ഉപകരണങ്ങളോടുകൂടി ആയിരിക്കുമെന്നാണ് റിപ്പോർട്ട് . ആപ്പിൾ ഈ വർഷം നടക്കുന്ന പത്താം വാർഷികത്തോട് അനുബന്ധിച്ച് സ്പെഷ്യൽ എഡിഷൻ സ്മാർട്ഫോൺ ഇറക്കുമെന്നും സൂചനയുണ്ട് ."
business,ഓൺലൈൻ ഷോപ്പിങ് ഫെസ്റ്റിവൽ ആനന്ദമാക്കാം വൺ ഇന്ത്യ കൂപ്പണിലൂടെ . നിങ്ങളുടെ പർച്ചേഴ്സിൽ നിങ്ങൾക്ക് സേവ് ചെയ്യാൻ സുവർണ്ണ അവസരം ഞങ്ങൾ ഒരുക്കുന്നു . ഓൺലൈൻ വഴി നേടുന്ന ഓരോ പർച്ചേഴ്സിനും കൈനിറയെ സമ്മാനങ്ങൾ നിങ്ങൾക്കു നേടാം . അതും കുറഞ്ഞ ചിലവിൽ . സാധനങ്ങൾ വാങ്ങാൻ കടകൾ കയറി ഇറങ്ങി മടുത്തെങ്കിൽ നിങ്ങൾ ഓൺലൈൻ ഷോപ്പിങ് നടത്തൂ . അതിനായി ഞങ്ങൾ നിങ്ങളെ സഹായിക്കാം . കുറഞ്ഞ വില കുറവിൽ നിങ്ങൾ ആഗ്രഹിക്കുന്ന എല്ലാ സാധനങ്ങളും ഓൺലൈൻ വഴി സ്വന്തം ആക്കാം . സ്നാപ് ഡീലിൽ നിന്നും 299 രൂപയ്ക്കു മുകളിൽ വാങ്ങുന്ന എല്ലാ സാധനങ്ങൾക്കും മികച്ച ഓഫറുകൾ ഷോപ്പ് ക്ലൂസിൽ കയറൂ . . സാധനം വാങ്ങൂ . . 16ജിബി പെൻഡ്രൈവ് കുറഞ്ഞ വിലയിൽ സ്വന്തമാക്കൂ . . ഹെൽത്ത് കാർട്ടിൽ നിന്നും 299 രൂപയ്ക്കു വാങ്ങുന്ന എല്ലാ പ്രൊഡക്റ്റ്സിനും മികച്ച ഓഫറുകൾ സൌന്ദര്യ വർദ്ധക വസ്തുക്കൾ കുറഞ്ഞ ചിലവിൽ സ്വന്തം ആക്കാൻ ഫാഷനരയിൽ കയറൂ . . ഇൻഫിബീമിൽ വ്യത്യസ്തമായ ഓഫറുകൾ . ഇ - ബെ നിങ്ങൾക്കായി ഒരുക്കുന്നു കുറഞ്ഞ ചിലവിൽ സാധനങ്ങൾ ഷോപ്പ് ക്ലൂസ് നിങ്ങൾക്കായി ഒരുക്കുന്നത് നിരവധി ഓഫറുകൾ വെറും കുറഞ്ഞ ചിലവിൽ സാംസങ് ഗ്യാല്കസി എസ് ഫോർ കവർ ക്രോമയിൽ നിന്നും സ്വന്തമാക്കാം . . സെൻ യുഎസ്ബി സ്പീക്കർ ക്രോമയിൽ കുറഞ്ഞ വിലയിൽ 299 രൂപയ്ക്ക് കൈനിറയെ സാധനങ്ങൾ . .
business,"പ്രളയ പുനർനിർമ്മാണത്തിന് കേരളത്തിന് 500 മില്യൺ ഡോളറിൻറെ ( 3683 കോടി ) സാന്പത്തികസഹായം ലോകബാങ്ക് വാഗ്ദാനം ചെയ്തു . അടിയന്തര സഹായമായി 55 മില്ല്യൺ ഡോളർ ( 405 കോടി ) ആയിരിക്കും ആദ്യഘട്ടത്തിൽ കേരളത്തിന് ലഭിക്കുക . അതേസമയം ലോകബാങ്കിൻറെ സഹായം ലഭിക്കണമെങ്കിൽ കേന്ദ്രസർക്കാരിൻറെ അനുമതി കൂടി ആവശ്യമാണ് . സംസ്ഥാനത്തിൻറെ വായ്പാപരിധി ഉയർത്താൻ കേന്ദ്രസർക്കാർ കേരളത്തിന് അനുമതി നൽകിയാൽ മാത്രമേ ഈ തുക കേരളത്തിന് ലഭിക്കൂ . കൂടുതൽ ധനസമാഹരണത്തിനുള്ള സാങ്കേതികസഹായവും ഉപദേശവും നൽകാൻ തയ്യാറാണെന്നാണ് ലോകബാങ്ക് സർക്കാരിനെ അറിയിച്ചിട്ടുള്ളത് . സാധാരണഗതിയിൽ സംസ്ഥാനങ്ങൾക്ക് ലോകബാങ്ക് സഹായം അനുവദിക്കാറ് കുടിവെള്ളം , ഗതാഗതം പോലുള്ള അടിസ്ഥാന സൌകര്യ വികസനത്തിനായാണ് . എന്നാൽ കേരളത്തിൻറെ കാര്യത്തിൽ വീടുകൾ പുനർ നിർമ്മിക്കുന്നതടക്കമുള്ള സഹായങ്ങൾ ലോകബാങ്ക് വാഗ്ദാനം ചെയ്തതയാണ് സൂചന . ഇന്ന് രാവിലെ ലോകബാങ്ക് പ്രതിനിധികൾ സെക്രട്ടേറിയറ്റിലെത്തി മുഖ്യമന്ത്രി പിണറായി വിജയനുമായി കൂടിക്കാഴ്ച്ച നടത്തിയിരുന്നു . ഇതിനുശേഷമാണ് സഹായം സംബന്ധിച്ച ഔദ്യോഗിക പ്രഖ്യാപനം ഉണ്ടായത് . ആഗസ്റ്റ് മാസത്തിൽ സംസ്ഥാനത്തുണ്ടായ പ്രളയം 54 ലക്ഷം പേരെ ബാധിച്ചെന്നാണ് ലോകബാങ്ക് റിപ്പോർട്ടിൽ പറയുന്നത് ."
sports,"ഒത്തുകളി ആരോപണത്തെ തുടർന്ന് ശ്രീശാന്തിന് ബിസിസിഐ ഏർപ്പെടുത്തിയിരുന്ന ആജീവനാന്ത വിലക്ക് ഹൈക്കോടതി നീക്കി . ഇനി ക്രിക്കറ്റ് കളിക്കാൻ ശ്രീശാന്തിന് തടസ്സമില്ല . ഒത്തുകളി കേസ് കോടതി തള്ളിയതിനാൽ വിലക്ക് നിലനിൽക്കില്ല . ശ്രീശാന്തിനെ പോലെയൊരു കളിക്കാരനെ അധികകാലം മാറ്റിനിർത്താൻ കഴിയില്ല . ശ്രീശാന്തിനു വിലക്ക് ഏർപ്പെടുത്തിയതുവഴി സ്വാഭാവിക നീതിയുടെ ലംഘനമുണ്ടായി . കുറ്റവിമുക്തനാക്കിയ കോടതി വിധി ബി . സി . സി . ഐ വിലയ്ക്കെടുക്കണമായിരുന്നു . ഉത്തരവാദിത്തം നിറവേറ്റുന്നതിൽ ബി . സി . സി . ഐയുടെ ഭാഗത്തുനിന്നും വീഴ്ചയുണ്ടായി എന്നും കോടതി വിലയിരുത്തി . സ്കോട്ടീഷ് ലീഗിൽ കളിക്കുന്നതിനായാണ് ആജീവനാന്ത വിലക്ക് നീക്കണമെന്ന് ആവശ്യപ്പെട്ട് ശ്രീശാന്ത് കോടതിയെ സമീപിച്ചത് . നേരത്തെ ശ്രീശാന്തിനെതിരായ കുറ്റപത്രം പട്യാല കോടതി റദ്ദാക്കിയിരുന്നു . ഇതേതുടർന്ന് വിലക്ക് നീക്കണമെന്ന് ആവശ്യപ്പെട്ട് ശ്രീശാന്ത് ബി . സി . സി . ഐയെ സമീപിച്ചിരുന്നു . എന്നാൽ അച്ചടക്ക നടപടി പിൻവലിക്കാൻ കഴിയില്ലെന്നായിരുന്നു ബിസിസിഐയുടെ നിലപാട് . ജസ്റ്റീസ് മുഹമ്മദ് മുഷ്താഖ് അധ്യക്ഷനായ ബെഞ്ചാണ് ശ്രീശാന്തിൻറെ കരിയറിലെ സുപ്രധാനമായ വിധി പ്രസ്താവിച്ചത് . കഴിഞ്ഞ ദിവസങ്ങളിൽ പി . യു ചിത്ര കേസിൽ സുപ്രധാന ഇടപെടൽ നടത്തിയ ശേഷം കായിക മേഖലയിൽ ഹൈക്കോടതിയിൽ നിന്നുണ്ടാകുന്ന മറ്റൊരു നിർണായക വിധിയാണിത് . അച്ചടക്ക നടപടിയിൽ ഇടപെടാൻ കഴിയില്ലെന്നായിരുന്നു ബി . സി . സി . ഐയുടെ വാദം . ഇതിൽ സിവിൽ സ്വഭാവമുള്ള കേസുണ്ടെന്നും ബി . സി . സി . ഐ ചൂണ്ടിക്കാട്ടി . എന്നാൽ മുഹമ്മദ് അസറുദ്ദീൻ , അജയ് ജഡേജ എന്നിവരുടെ കേസുകളിൽ കോടതികൾ ഇടപെട്ടത് ശ്രീശാന്തിന്റെ അഭിഭാഷകൻ ചൂണ്ടിക്കാട്ടി . 2013 സെപ്തംബറിലാണ് ശ്രീശാന്തിന് വിലക്ക് ഏർപ്പെടുത്തിയത് . വിലക്ക് നീങ്ങിയതോടെ ബി . സി . സി . ഐ തലത്തിലുള്ള ഏതു മത്സരത്തിലും ശ്രീശാന്തിന് പങ്കെടുക്കാം . സുപ്രീം കോടതി നിയോഗിച്ച സമിതി ബിസിസിഐയുടെ തലപ്പത്ത് ഉള്ളതിനാൽ ശ്രീശാന്തിന് കളിക്കളത്തിലേക്ക് മടങ്ങാൻ തടസ്സമുണ്ടാകില്ലെന്ന് കരുതാം . കോടതി വിധിയിൽ സന്തോഷമുണ്ടെന്നും ആശ്വാസം തോന്നുന്നതായും ശ്രീശാന്ത് പ്രതികരിച്ചു . വിധി കേൾക്കുന്നതിന് ശ്രീശാന്ത് കോടതിയിൽ എത്തിയിരുന്നു"
business,"ജൂലൈ ഒന്നു മുതൽ നടപ്പാക്കാനിരിക്കുന്ന ചരക്ക് സേവന നികുതി , രാജ്യത്തെ വിദ്യാഭ്യാസ മേഖലയിലും ചലനമുണ്ടാക്കുന്നു . ജൂലൈ ഒന്ന് മുതൽ സ്വകാര്യ വിദ്യാഭ്യാസ സ്ഥാപനങ്ങൾ ഫീസ് കൂട്ടിയേക്കും . ഗതാഗതം , ഹൌസ് കീപ്പിങ് തുടങ്ങിയവയ്ക്ക് നികുതി ഏർപ്പെടുത്തുന്നതാണ് ഇതിന് കാരണം . ചരക്ക് സേവന നികുതി വിദ്യാഭ്യാസ മേഖലയെ ബാധിക്കില്ലെന്നായിരുന്നു ആദ്യ വിലയിരുത്തൽ . എന്നാൽ ജിഎസ്ടി ഈടാക്കുന്ന ഇനങ്ങളുടെ പട്ടിക പുറത്ത് വന്നതോടെ സ്വകാര്യ വിദ്യാഭ്യാസ മേഖലയിൽ ജൂലൈ ഒന്ന് മുതൽ ചെലവേറുമെന്ന് വ്യക്തമായി . വിദ്യാഭ്യാസ സ്ഥാപനങ്ങളുടെ സുരക്ഷാ സംവിധാനം , ഗതാഗതം , ഭക്ഷണ വിതരണം , ഹൌസ് കീപ്പിങ് എന്നിവയ്ക്ക് 18 ശതമാനം ജിഎസ്ടി ചുമത്തുന്നതാണ് ഇതിന് കാരണം . നേരത്തെ നഴ്സറി മുതൽ ഹയർസെക്കൻഡറി വരെയുള്ള വിദ്യാഭ്യാസ സ്ഥാപനങ്ങളിൽ ഈ സേവനങ്ങൾക്ക് നികുതി ഈടാക്കിയിരുന്നില്ല . ഇതിന് പുറമേ ഹോസ്റ്റൽ ഭക്ഷണം , വിദ്യാഭ്യാസ സ്ഥാപനങ്ങളിലെ കടകളിൽ നിന്ന് വാങ്ങുന്ന മരുന്നുകൾ , സ്റ്റേഷനറി സാധനങ്ങൾക്ക് എന്നിവയ്ക്കും 18 ശതമാനം നികുതി നൽകണം . നേരത്തെ മൂന്ന് ശതമാനമായിരുന്നു ഇതിന് നികുതി . അതായത് ഉന്നത കലാലയങ്ങളിൽ പഠിക്കുന്ന വിദ്യാർത്ഥികൾ ഒരു ലക്ഷം രൂപയുടെ ഫീസിന് മൂവായിരം രൂപയാണ് നികുതി നൽകിയിരുന്നെങ്കിൽ ജൂലൈ ഒന്ന് മുതൽ 15,000 രൂപ കൂടി അധികം അടയ്ക്കണം . സ്വാശ്രയ കോളേജുകളിൽ പഠിക്കുന്ന വിദ്യാർത്ഥികളെയും സംസ്ഥാനത്തിന് പുറത്ത് വിദ്യാഭ്യാസം തേടുന്ന വിദ്യാർത്ഥികളെയുമാണ് ഇത് പ്രധാനമായും ബാധിക്കുക . അതേസമയം സ്കൂൾ ബാഗുകൾ , കളറിങ് പുസ്തകങ്ങൾ , നോട്ടുബുക്കുകൾ എന്നിവയ്ക്ക് നികുതി കുറയുന്നതോടെ പൊതുവിദ്യാഭ്യസ മേഖലയിൽ ജിഎസ്ടി കാര്യമായ സ്വാധീനം ചെലുത്തില്ല ."
technology,താൻസാനിയയിൽ ആനകൾക്ക് അപൂർവം രോഗം പടരുന്നതായി റിപ്പോർട്ട് . എട്ട് ആനകളാണ് ഇത്തരത്തിൽ ചരിഞ്ഞതെന്നാണ് വിവരം . വടക്കൻ താൻസാനിയയിലെ ഗ്രോംഗോയിലാണ് സംഭവം . തലച്ചോറിലെ ധമനികൾ പൊട്ടുന്ന രോഗമാണ് ആനകൾക്കെന്നാണ് വിവരം . ശനിയാഴ്ച ചരിഞ്ഞ ആനയിൽ ഇത് സ്ഥിരീകരിക്കപ്പെട്ടിട്ടുണ്ട് . ഇതിനു പിന്നാലെ നടത്തിയ അന്വേഷണത്തിലാണ് സമീപ ദിവസങ്ങളിൽ ചരിഞ്ഞ എട്ട് ആനകളിലും ഇതേ ലക്ഷണങ്ങൾ കണ്ടെത്തായത് . താൻസാനിയൻ മൃഗസംരക്ഷണ വകുപ്പ് ഉന്നത ഉദ്യോഗസ്ഥരാണ് ഇത് സംബന്ധിച്ച് വിവരം പുറത്ത് വിട്ടത് . ചരിഞ്ഞ ആനകളുടെ രക്തസാമ്പിളുകൾ പരിശോധനയ്ക്ക് അയച്ചെന്ന് അധികൃതർ അറിയിച്ചു . ഇതിൻറെ ഫലം കൂടി പുറത്ത് വന്ന ശേഷമേ എന്തെങ്കിലും സ്ഥിരീകരണം നൽകാനാകൂ എന്നാണ് മൃഗസംരക്ഷണവകുപ്പ് അറിയിച്ചിരിക്കുന്നത് .
business,"ഫ്ലിപ്പ്കാർട്ടിന്റെ വാർഷിക ഷോപ്പിങ് ഉത്സവമായ ബിഗ് ബില്യൺ ഡേയ്സിൽ ഇത്തവണ ഡെബിറ്റ് കാർഡ് വഴിയും ഇ . എം . ഐ സൌകര്യം ലഭ്യമാക്കുന്നു . ബിഗ് ബില്യൻ ഡേയ്സിൽ നിന്നുള്ള വരുമാനം വർധിപ്പിക്കാൻ ലക്ഷ്യമിട്ടാണ് പുതിയ നീക്കം . നിലവിൽ ക്രെഡിറ്റ് കാർഡ് ഉപയോഗിക്കുന്ന ഉപഭോക് താക്കൾക്ക് മാത്രമേ വൻകിട ഇ - കൊമേഴ് സ് സൈറ്റുകൾ ഇ . എം . ഐ സൌകര്യം അനുവദിക്കുന്നുള്ളൂ . ആദ്യഘട്ടത്തിൽ എസ് . ബി . ഐ , ആക് സിസ് ബാങ്ക് എന്നിവയുമായി സഹകരിച്ചാണ് പരീക്ഷണം നടത്തുന്നത് . മൂഴുവൻ കാറ്റഗറിയിലുമുള്ള താരതമ്യേന ഉയർന്ന വിലയുള്ള സാധനങ്ങൾക്ക് ഇ . എം . ഐ ലഭ്യമാക്കാനാണ് ശ്രമം . കഴിഞ്ഞകാലങ്ങളിൽ ഉപഭോക് താവ് നടത്തിയ ഇടപാടുകൾ കൂടി പരിശോധിച്ചായിരിക്കും ഡെബിറ്റ് കാർഡിൽ ഇ . എം . ഐ സൌകര്യം ലഭ്യമാക്കുക . ക്രെഡിറ്റ് കാർഡില്ലാത്ത വലിയ വിഭാഗത്തിന് വിലകൂടിയ ഉൽപ്പന്നങ്ങൾ വാങ്ങാൻ കഴിയാത്ത സാഹചര്യം കൂടി ഫ്ലിപ്പ്കാർട്ടിന്റെ പരിഗണിനയിലുണ്ട് . ഡെബിറ്റ് കാർഡിലെ ഇ . എം . ഐ സൌകര്യം ഇത്തരക്കാർക്ക് ഗുണം ചെയ്യും . വിലകൂടിയ ഉൽപ്പന്നങ്ങൾ വൻതോതിൽ വിറ്റഴിക്കുക വഴി മൊത്തം വിൽപ്പനയിൽ വൻ വർധന ലക്ഷ്യമിടുന്നുവെന്ന് ഫ്ലിപ് കാർട്ട് അറിയിച്ചു . റിസർവ് ബാങ്ക് കണക്കുകൾ പ്രകാരം രാജ്യത്ത് 79.38 കോടി ഡെബിറ്റ് കാർഡുകൾ ഉപയോഗിക്കപ്പെടുന്നുണ്ട് . എന്നാൽ ക്രെഡിറ്റ് കാർഡുള്ളവർ 3.14 കോടി മാത്രമാണ് ."
technology,"വാർത്ത ആപ്ലിക്കേഷനുകൾ ഉപയോഗിച്ച് പാക് ചാരസംഘടന ഇന്ത്യൻ പ്രതിരോധ സൈനികരിൽ നിന്ന് വിവരങ്ങൾ ചോർത്തിയെന്ന് റിപ്പോർട്ട് . ഐഎസ്ഐ , ഇന്ത്യൻ സേന ന്യൂസ് , ഭാരതീയ സേന ന്യൂസ് , ഇന്ത്യൻ ഡിഫൻസ് ന്യൂസ് എന്നീ ആപ്ലിക്കേഷനുകൾ ഉപയോഗിച്ച് ചോർത്താൻ ശ്രമിച്ചത് . ദേശീയ മാധ്യമമായ ന്യൂസ് 18 ആണ് ഇതുസംബന്ധിച്ച വിവരം റിപ്പോർട്ട് ചെയ്തിരിക്കുന്നത് . സംശയകരമായ സാഹചര്യത്തിൽ കഴിഞ്ഞ വർഷമാണ് ഒരു പാകിസ്ഥാൻ ഐപി അഡ്രസ് ഇന്റലിജൻസ് ഏജൻസികളുടെ ശ്രദ്ധയിൽപ്പെട്ടത് . തുടർന്ന് എത്തിക്കൽ ഹാക്കർമാരുടെ സഹായത്തോടെ സർക്കാർ നടത്തിയ അന്വേഷണത്തിൽ ഇത് പാക് ചാരസംഘടനയായ ഐഎസ്ഐയുടേതാണെന്ന് തിരിച്ചറിഞ്ഞു . ഇതിലൂടെ 40,000 ത്തോളം ഇന്ത്യക്കാരുടെ ഫോൺ നമ്പർ ഉൾപ്പെടെയുള്ള വിവരങ്ങൾ അവർ കൈക്കലാക്കിയെന്നും കണ്ടെത്തിയിരുന്നു . ഈ ആപ്ലിക്കേഷനുകൾ ഡൌൺലോഡ് ചെയ്യുന്നവർ അറിയാതെ അവരുടെ കമ്പ്യൂട്ടറിന്റെയോ മൊബൈൽ ഫോണിന്റെയോ നിയന്ത്രണം കൈക്കലാക്കിയാണ് വിവരങ്ങൾ ചോർത്തിയിരുന്നത് . നിർത്തലാക്കുന്നതിന് മുമ്പ് സൈന്യവുമായി ഏതെങ്കിലും തരത്തിൽ ബന്ധമുള്ള 1200 പേർ ഇന്ത്യൻ ഡിഫൻസ് ന്യൂസും 3,300 പേർ ഭാരതീയ സേന ന്യൂസും പിന്തുടർന്നിരുന്നു . എന്നാൽ പിടിക്കപ്പെടും എന്നുറപ്പായപ്പോൾ ഈ മൂന്ന് ആപ്ലിക്കേഷനുകളും പിൻവലിക്കപ്പെട്ടു ."
business,നോട്ട് പ്രതിസന്ധിയിൽ നട്ടം തിരിയുകയാണ് മലപ്പുറം ജില്ലയുടെ മലയോരമേഖലയിൽ റബർ കർഷകർ . റബറിൻറ വില മൊത്തം കൊടുക്കാൻ കച്ചവടക്കാർക്കും കഴിയാതെ വന്നതോടെ ഇടപാടുകളെല്ലാം സ്തംഭിച്ച അവസ്ഥയിലാണ് . നിലമ്പൂർ അകമ്പാടം സ്വദേശി ഇഞ്ചാനാൽ ജോസ് . പുരയിടത്തിന് ചുറ്റുമുള്ള റബർ മരങ്ങളാണ് ഇദ്ദേഹത്തിന്റെ മുഖ്യ ഉപജീവനമാർഗ്ഗം . റബറിന് തെറ്റില്ലാത്ത വിലയുള്ള സമയമാണിപ്പോൾ . എന്നിട്ടുപോലും വിറ്റ റബറിൻറെ പണം ഇദ്ദേഹത്തിന് മുഴുവൻ കിട്ടിയിട്ടില്ല . റബർ വെട്ടുന്നവർക്ക് കൂലി കൊടുക്കാൻ പോലും കഴിയാത്ത അവസ്ഥ . ഇനി പണം ചെക്കായി കൊടുക്കാമെന്ന് വച്ചാൽ മിക്കവർക്കും അക്കൌണ്ടുള്ളത് സഹകരണബാങ്കുകളിലാണ് . അവിടെപ്പോയി പണം മാറുക സാധ്യവുമല്ല . ചുരുക്കത്തിൽ റബര് പോലെ നീളുകയാണ് കർഷകരുടെ പ്രതിസന്ധിയും .
sports,ഓസ്ട്രേലിയക്കെതിരായ ആഷസ് പരമ്പരയ്ക്കൊരുങ്ങുന്ന ഇംഗ്ലണ്ട് ക്രിക്കറ്റ് ടീമിന് കനത്ത തിരിച്ചടി . മദ്യപിച്ച് തല്ലുണ്ടാക്കിയ സംഭവത്തിൽ പോലീസ് കേസെടുത്ത ഓൾ റൌണ്ടർ ബെൻ സ്റ്റോക്സിനെയും ഓപ്പണർ അലക്സ് ഹെയ്ൽസിനെയും ഇംഗ്ലണ്ട് ആൻഡ് വെയിൽസ് ക്രിക്കറ്റ് ബോർഡ് അനിശ്ചിത കാലത്തേക്ക് സസ്പെൻഡ് ചെയ്തു . ഇനിയൊരറിയിപ്പുണ്ടാകുന്നതുവരെ ഇരുവരെയും സെലക്ഷനായി പരിഗണിക്കില്ലെന്ന് ബോർഡ് വ്യക്തമാക്കി . നൈറ്റ് ക്ലബ്ബിന് പുറത്ത് വഴിയാത്രക്കാരനുമായി സ്റ്റോക്സും ഹെയ്ൽസും തല്ലുണ്ടാക്കുന്നതിന്റെയും സ്റ്റോക്സ് മർദ്ദിക്കുന്നിന്റെയും ദൃശ്യങ്ങൾ പുറത്തുവന്നതിന് പിന്നാലെയാണ് നടപടി . നേരത്തെ സ്റ്റോക്സിനെ ആഷസ് പരമ്പരയ്ക്കുള്ള ഇംഗ്ലണ്ട് ടീമിൽ ഉൾപ്പെടുത്തിയിരുന്നു . സംഭവത്തെക്കുറിച്ച് പോലീസും ഇംഗ്ലീഷ് ക്രിക്കറ്റ് ബോർഡും അന്വേഷണം ആരംഭിച്ചിട്ടുണ്ട് . ഇതിന്റെ ഫലം കൂടി അറിഞ്ഞശേഷമെ സ്റ്റോക്സിന് ആഷസിൽ കളിക്കാനാകുമോ എന്ന് വ്യക്തമാവൂ . സംഭവം ഉണ്ടായതിന് പിന്നാലെ വിൻഡീസിനെതിരായ നാലാം ഏകദിനത്തിനുള്ള ടീമിൽ നിന്ന് ഇരുവരെയും ഒഴിവാക്കിയിരുന്നു . ഓസ്ട്രേലിയയിൽ ആഷസ് പരമ്പരയ്ക്കിറങ്ങുന്ന ഇംഗ്ലണ്ട് ടീമിന് മികച്ച ഫോമിലുള്ള ബെൻ സ്റ്റോക്സിന്റെ അസാന്നിധ്യം വലിയ തിരിച്ചടിയാണ് .
sports,ഫുട്ബോളിൽ അർജന്റീന ക്യാപ്്റ്റൻ ലിയോണൽ മെസി സ്വന്തമാക്കാത്ത റെക്കോഡുകൾ കുറവാണ് . ഒരു വലിയ നിര തന്നെയുണ്ട് മെസിയുടെ റെക്കോഡുകളായിട്ട് . ആക്കൂട്ടത്തിലേക്ക് പുതിയ ഒരെണ്ണം കൂടി അർജന്റൈൻ താരം കൂട്ടിച്ചേൽത്തു . ലാ ലിഗ ചരിത്രത്തിലെ അപൂർവ റെക്കോഡാണ് മെസി ഇത്തവണ സ്വന്തം പേരിലാക്കിയത് . ലാ ലിഗയിൽ ഹുയസ്ക്കയ്ക്കെതിരായ മത്സരത്തിൽ മെസിയായിരുന്നു താരം . രണ്ട് ഗോളുകൾ നേടിയ മെസി രണ്ട് അസിസ്റ്റുകളും സ്വന്തമാക്കി . ഇതിൽ ഒരു അസിസ്റ്റ് നൽകിയപ്പോഴാണ് മെസിയെ തേടി അപൂർവ തേടിയെത്തിയത് . ആദ്യ അസിസ്റ്റോടെ ലാ ലിഗ മോഡേൺ യുഗത്തിൽ 150 അസിസ്റ്റുകൾ നൽകുന്ന ആദ്യതാരമായി മെസി . ശേഷം ഒരു അസിസ്റ്റ് കൂടി താരം നൽകി . ഇതോടെ 151 അസിസ്റ്റുകൾ മെസിയുടേതായി . മറ്റൊരു റെക്കോഡ് കൂടി താരം സ്വന്തമാക്കി . ലാ ലിഗയിലെ വ്യത്യസ്തമായ 37 ടീമുകൾക്കെതിരേ ഗോൾ നേടുന്ന ആദ്യതാരമായി മെസി . ലാ ലിഗയിൽ കളിച്ച 40 ടീമുകളിൽ 37 ടീമുകൾക്കെതിരേയും മെസി ഗോൾ നേടി . 387 ഗോളുകളാണ് ഈ ടീമുകൾക്കെതിരേ മെസി നേടിയത് .
entertainment,"തന്നെപ്പോലെ സിനിമയിൽ പെട്ടുപോയ ആളാണ് മകൻ പ്രണവും എന്ന് മോഹൻലാൽ . അഭിനയിക്കാൻ ഒട്ടും താത്പര്യമില്ലായിരുന്നുവെന്നും പെട്ടുപോയി എന്നാണ് പ്രണവ് ആദ്യം പറഞ്ഞതെന്നും മോഹൻലാൽ വ്യക്തമാക്കി . വനിതയ്ക്ക് നൽകിയ അഭിമുഖത്തിൽ സംസാരിക്കുകയായിരുന്നു താരം . ”പ്രണവിന് അഭിനയിക്കാൻ അത്ര താത്പര്യമില്ലായിരുന്നു . പെട്ടുപോയി എന്നാണ് ആദ്യം പറഞ്ഞിരുന്നത് . സാവധാനം സിനിമയിലേക്ക് വരികയാണ് , ഇനി ഇഷ്ടപ്പെട്ടു തുടങ്ങണം . ഞാനും സിനിമയിൽ പെടുകയായിരുന്നു . ആദ്യമെല്ലാം അഭിനയിക്കാൻ എനിക്കും ഇഷ്ടമില്ലായിരുന്നു , പിന്നെ ആ ഒഴുക്കിൽ പെട്ടുപോയി , ” മോഹൻലാൽ പറയുന്നു . പ്രണവിൻറെ തലമുറയ്ക്ക് ഏറെ സാധ്യതകളുണ്ടെന്നും കൂടുതൽ യാത്ര ചെയ്യാനൊക്കെ മകൻറെ പ്രായത്തിൽ താനും ആഗ്രഹിച്ചിുന്നെങ്കിലും പല കാരണങ്ങൾ കൊണ്ട് കഴിയാതെ പോയി . പ്രണവിന്റെ യാത്രകൾ കാണുമ്പോൾ തനിക്കും സന്തോഷം തോന്നാറുണ്ടെന്നും മോഹൻലാൽ പറയുന്നു ."
business,"രാജിയിലേക്ക് നയിച്ച കാരണങ്ങൾ അവ്യക്തമാണെങ്കിലും ഒരു വർഷത്തോളമായി ഫ്ലിപ്കാർട്ടിൽ തുടരുന്ന രാജിപരമ്പരയുടെ പുതിയ അധ്യായമായാണ് കോർപറേറ്റ് ലോകം ഇതിനെ വിലയിരുത്തുന്നത് . നേരത്തെ ആയിരത്തോളം ജീവനക്കാരെ ഫ്ലിപ്കാർട്ട് പിരിച്ചുവിട്ടിരുന്നു . കമ്പനിയുടെ നിയമകാര്യ വിഭാഗം മേധാവി രജീന്ദർ ശർമ്മ കഴിഞ്ഞ ജൂലൈയിൽ പടിയിറങ്ങിയിരുന്നു . പത്ത് മാസം പോലും തികയ്ക്കാതെയാണ് അദ്ദേഹവും ഫ്ലിപ്കാർട്ട് വിട്ടത് . ഫാഷൻ ഇ കൊമേഴ്സ് വെബ്സൈറ്റായ മിൻത്രയുടെ സ്ഥാപകനും ഫ്ലിപ്കാർട്ടിന്റെ കൊമേഴ് പ്ലാറ്റ്ഫോം മേധാവിയുമായിരുന്ന മുകേശ് ബൻസലും ഈ വർഷം ആദ്യം കമ്പനി വിട്ടിരുന്നു . ചീഫ് ബിസിനസ് ഓഫീസറായിരുന്ന അൻകിത് നഗോരി , ചീഫ് പ്രൊഡക്ട് ഓഫീസറായിരുന്ന പുനിത് സോണി എന്നിവരും ഫ്ലിപ്കാർട്ടുമായി ഉടക്കിപ്പിരിഞ്ഞവരാണ് . ഗൂഗിളിൽ ജോലി ചെയ്തിരുന്ന പുനിത് സോണിയെ വൻതുക ശമ്പളം വാഗ്ദാനം ചെയ്താണ് ഫ്ലിപ്കാർട്ട് തങ്ങളുടെ ഭാഗമാക്കിയത് . ആലിബാബ ഡോട്ട് കോം ബംഗളുരുവിൽ പ്രവർത്തനം ശക്തമാക്കാൻ തീരുമാനിച്ചതിന് പിന്നാലെ ഫ്ലിപ്കാർട്ടിന്റെ എച്ച് . ആർ ഹെഡ് പ്രിയ ചെറിയാൻ കമ്പനി വിട്ട് ആലിബാബയിൽ ചേർന്നു . എന്നാൽ ഉന്നത ഉദ്ദ്യോഗസ്ഥരുടെ കൊഴിഞ്ഞുപോക്കൊന്നും വിപണിയിലെ ഫ്ലിപ്കാർട്ടിന്റെ തിളക്കത്തിന് അൽപം പോലും മങ്ങലേൽപ്പിച്ചിട്ടില്ല . മുഖ്യ എതിരാളികളായ ആമസോണിനെയും സ്നാപ്ഡീലിനെയും ബഹുദൂരം പിന്നിലാക്കിയാണ് ഒന്നാം സ്ഥാനത്ത് അജയ്യരായി തുടരുന്നത് ."
business,"പാർലമെന്റിലെ ബജറ്റ് അവതരണത്തിന് പിന്നാലെ ഓഹരി വിപണിയിൽ ഇടിവ് . ബിഎസ്സി സെൻസെക്സ് 300 പോയിന്റും നിഫ്റ്റി പോയിന്റമാണ് താഴേയ്ക്ക് പോയത് . നിഫ്റ്റി 50 പോയിന്റ് കുറഞ്ഞ് 11,000ലാണ് എത്തിനിൽക്കുന്നത് . കാർഷിക മേഖലയ്ക്കും ഗ്രാമീണ മേഖലയ്ക്കും ഊന്നൽ നൽകിക്കൊണ്ടുള്ള ബജറ്റ് പ്രഖ്യാപനത്തിനിടെ ഉച്ചയ്ക്കും ഓഹരി വിപണിയിൽ ഇടിവ് രേഖപ്പെടുത്തിയിരുന്നു . നിഫ്റ്റിയിൽ 30.45 പോയിന്റ് ഇടിവാണ് രേഖപ്പെടുത്തിയിട്ടുള്ളത് . 10 , 997 . 75ലാണ് വ്യാപാരം നടക്കുന്നത് . ബിഎസ്സി സെൻസെക്സ് 95.27 പോയിന്റ് ഇടിഞ്ഞ് 35,869.75ലാണ് വ്യാപാരം പുരോഗമിക്കുന്നതെന്നായിരുന്നു ഉച്ചയോടെ ലഭിച്ച വിവരം . രാവിലെ പാർലമെന്റിൽ ബജറ്റ് അവതരണം ആരംഭിച്ചപ്പോൾ നേട്ടത്തിലായിരുന്ന വിപണിയാണ് പിന്നീട് ഇടിഞ്ഞത് . എൻഡിഎ സർക്കാരിന്റെ അവസാനത്തെ ബജറ്റിൽ കാർഷിക മേഖലയ്ക്ക് പ്രത്യേക ഊന്നൽ നൽകുമെന്ന പ്രതീക്ഷ നിലനിൽക്കെ വ്യാപാരം ആരംഭിച്ച ഉടൻ തന്നെ ഗ്രാമീണ കേന്ദ്രീകൃതമായ ഓഹരികളിലും രാസവളം സംകബന്ധിച്ച ഓഹരികളിലും നേട്ടം പ്രകടമായിരുന്നു . എന്നാൽ അഗ്രി ടെക് , എഫ്എസിടി തുടങ്ങിയ ഓഹരികൾ നേട്ടത്തിലാണുള്ളത് . ഡോ റെഡ്ഡീസ് ലാബ്സ് , കോൾ ഇന്ത്യ എന്നീ ഓഹരികൾ നഷ്ടത്തിലാണുള്ളത് ."
sports,ടി20 ക്രിക്കറ്റ് മത്സരത്തിൽ ക്രിക്കറ്റ് ലോകത്തെ വിസ്മയിപ്പിച്ച് രാജസ്ഥാനിൽനിന്നുള്ള ഇടംകൈയ്യൻ പേസർ അക്ഷയ് ചൌധരി . നാല് ഓവറിൽ റൺസൊന്നും വഴങ്ങാതെ 10 വിക്കറ്റും വീഴ്ത്തിയാണ് അക്ഷയ് ചൌധരി അമ്പരപ്പിച്ചത് . രാജസ്ഥാനിലെ പ്രാദേശിക ക്രിക്കറ്റ് മൽസരമായ ബവർ സിങ് ടൂർണമെൻറിൽ ദിശ ക്രിക്കറ്റ് അക്കാദമിക്കു വേണ്ടി പേൾ അക്കാദമിക്ക് എതിരേയായിരുന്നു അക്ഷയ്യുടെ ഈ അവിസ്മരണീയ പ്രകടനം . ടോസ് നേടി ആദ്യം ബാറ്റു ചെയ്ത ദിശ ക്രിക്കറ്റ് അക്കാദമി നിശ്ചിത 20 ഓവറിൽ 156 റൺസ് നേടി . മറുപടി ബാറ്റിങ്ങിനിറങ്ങിയ പേൾ അക്കാദമിയെ അക്ഷയ് ചുരുട്ടിക്കെട്ടുകയായിരുന്നു . എറിഞ്ഞ ആദ്യ ഓവറിൽ തന്നെ അക്ഷയ് രണ്ടു വിക്കറ്റുകൾ വീഴ്ത്തിയ അക്ഷയ് രണ്ടാമത്തെയും മൂന്നാമത്തെയും ഓവറിൽ രണ്ടു വിക്കറ്റുകൾ കൂടി വീഴ്ത്തി വിക്കറ്റ് നേട്ടം ആറാക്കി . അവസാന ഓവറിൽ ഹാട്രിക് അടക്കം നാലു വിക്കറ്റുകൾ കൂടി വീഴ്ത്തിയതോടെ പേൾ അക്കാദമി മുഴുവൻ അക്ഷയ്യുടെ അക്കൌണ്ടിലായി . റൺസൊന്നും വഴങ്ങാതെയാണ് ഈ നേട്ടമെന്നത് ഇരട്ടിമധുരം കൂടിയായി . 2002ൽ ജനിച്ച അക്ഷയ് ചൌധരി രാജസ്ഥാൻ ഉത്തർ പ്രദേശ് അതിർത്തി ജില്ലയായ ഭരത്പൂർ സ്വദേശിയാണ് .
sports,"ഹർഭജൻ സിംഗ് ഇന്ത്യൻ ക്രിക്കറ്റ് കണ്ട എക്കാലത്തെയും മികച്ച സ്പിന്നർമാരിലൊരാളാണ് . എന്നാൽ ക്രിക്കറ്റിലേക്ക് വരും മുമ്പ് കുംടുംബം നോക്കാനായി ട്രക്ക് ഡ്രൈവറായി കാനഡയിലേക്ക് പോവാനിരുന്നയാളാണ് ഭാജിയെന്ന് എത്ര ആരാധകർക്കറിയാം . എന്തായാലും സെവാഗിന് അതിനെക്കുറിച്ച് നല്ലപോലെ അറിയാം . അതുകൊണ്ടാണ് 37 - ാം പിറന്നാൾ ആഘോഷിക്കുന്ന ഭാജിക്ക് പിറന്നാൾ ആശംസ നേർന്നുകൊണ്ട് ചെയ്ത ട്വീറ്റിൽ വീരു ഒറ്റവരിയിൽ ഹർഭജന്റെ ജീവിതം വരച്ചിട്ടത് . പിറന്നാളാശംസകൾ ഭാജി , കുടുംബം നോക്കാനായി ട്രക്ക് ഡ്രൈവറായി കാനഡയിൽ പോവാൻ ഒരുങ്ങുകയും വീണ്ടുവിചാരമുണ്ടായി ക്രിക്കറ്റിൽ ശ്രദ്ധ കേന്ദ്രീകരിച്ച് ഇന്ത്യൻ ക്രിക്കറ്റ് കണ്ട് എക്കാലത്തെയും മികച്ച സ്പിന്നർമാരിൽ ഒരാളായി മാറുകയും ചെയ്ത മഹത്തായ ജീവിത കഥയാണ് താങ്കളുടേതെന്നാണ് സെവാഗ് ട്വീറ്റിൽ പറയുന്നത് . സെവാഗ് മാത്രമല്ല , ഹർഭജന്റെ ഭാര്യ ഗീതാ ബസ്ര മുതൽ ശീഖർ ധവാൻ വരെ ഭാജിക്ക് പിറന്നാൾ ആശംസ നേർന്നിട്ടുണ്ട് . 37കാരനായ ഹർഭജൻ ക്രിക്കറ്റിൽ നിന്ന് ഇനിയും വിരമിച്ചിട്ടില്ല . 2016 മാർച്ചിൽ യുഎഇയ്ക്കെതിരെ ആണ് ഹർഭജൻ അവസാനമായി ഇന്ത്യൻ ജേഴ്സിയിൽ കളിച്ചത് ."
technology,"ലിലിയം , ബൈക്ക് പോലെ വീട്ടിൽ ഉപയോഗിക്കാവുന്ന ഒരു വിമാനം . ചിരിച്ച് തള്ളാൻ വരട്ടെ സംഭവം ഉടൻ സത്യമാകും . യൂറോപ്യൻ സ്പേസ് ഏജൻസിയാണ് ഈ കണ്ടുപിടുത്തത്തിനു പിന്നിൽ . ഗതാഗതമേഖലയിലെ വമ്പൻ കുതിച്ചുചാട്ടമായേക്കാവുന്ന കണ്ടുപിടുത്തം രണ്ട് വർഷത്തിനുള്ളിൽ വാണിജ്യ അടിസ്ഥാനത്തിൽ രംഗത്ത് എത്തുമെന്നാണ് റിപ്പോർട്ട് . ഇത് പറത്തുവാൻ റൺവേ ആവശ്യമില്ല , ഒരു ഹെലിപ്പാടിന് സമാനമായ സംവിധാനം മതിയാകും . അന്തരീക്ഷ മലിനീകരണത്തിനു കാരണമാകുന്ന ഇന്ധനങ്ങൾക്ക് പകരം വൈദ്യുതിയിലാണ് ലിലിയം പ്രവർത്തിക്കുക . നിൽക്കുന്നിടത്തു നിന്നും നേരെ മുകളിലേക്ക് ഉയരാനും കഴിയും . ജർമനിയിൽ രൂപ കൽപന ചെയ്ത ഈ ഇലക്ട്രിക് ജെറ്റിനു മണിക്കൂറിൽ 400 കിലോ മീറ്റർ വേഗതയിൽ പറക്കാം . 500 കിലോമീറ്റർ വരെ ഒരു തവണ സഞ്ചരിക്കാം . വെറും ഇരുപതു മണിക്കൂർ നേരത്തെ പരിശ്രമം മതി ഈ വിമാനം പറത്തുവാൻ പഠിക്കാൻ . കഴിഞ്ഞ വർഷം മ്യൂണിച് സർവകലാശാലയിലെ ഡാനിയൽ വീഗാൻഡ് , പാട്രിക് നാഥൻ , സെബ്സ്റ്റ്യൻ ബോൺ , മാത്യാസ് മീനർ എന്നീ നാലു ഗവേഷണ വിദ്യാർഥികളുടെ തലയിലാണ് ഈ ആശയം ആദ്യം ഉദിച്ചത് . പ്രതിദിന ഉപയോഗത്തിന് സഹായിക്കുന്ന ജെറ്റ് നിർമ്മിക്കുക എന്നതായിരുന്നു അവരുടെ ലക്ഷ്യം . സാധാരണക്കാർക്ക് കൂടി താങ്ങാൻ പറ്റാവുന്ന വിലയിൽ ഈ വിമാനം വിപണിയിൽ എത്തിക്കുക എന്നതാണ് തങ്ങളുടെ അടുത്ത ദൌത്യമെന്ന് യൂറോപ്യൻ സ്പേസ് ഏജൻസി പറയുന്നു ."
entertainment,പൃഥ്വിരാജ് നാല് കോടിയുടെ ലംബോർഗിനി വാങ്ങിയതും ഇഷ്ട നമ്പറിട്ടതുമെല്ലാം ആരാധകർ ഏറെ ആഘോഷമാക്കിയതാണ് . എന്നാൽ കോടികൾ വിലവരുന്ന ഈ കാർ തിരുവനന്തപുരത്തെ സ്വന്തം തറവാട്ടിലേക്ക് കൊണ്ടുവരാൻ പറ്റില്ലത്രേ . ഇതുകേട്ട് മലയാളികൾ അമ്പരന്നെങ്കിലും അതിനുള്ള കാരണവും മല്ലിക സുകുമാരൻ തന്നെ വെളിപ്പെടുത്തുന്നു . തിരുവനന്തപുരത്തെ വീട്ടിലേക്കുള്ള വഴി തീരെ മോശമാണ് . അതുവഴി ലംബോർഗിനി കൊണ്ടുവന്നാൽ വാഹനത്തിന്റെ അടിവശം തട്ടാൻ സാധ്യതയുണ്ട് . റോഡ് നന്നാക്കി തരണമെന്നാവശ്യപ്പെട്ട് കോർപ്പറേഷനും അധികാരികൾക്കും പരാതി നൽകിയിരുന്നുവെന്ന് മല്ലിക സുകുമാരൻ പറയുന്നു . ഇന്ദ്രജിത്തിന്റെയും പൃഥ്വിയുടെയും കാർ നേരത്തെ കൊണ്ടുവന്നിരുന്നു . എന്നാൽ പുതിയ കാർ കൊണ്ടുവലരാത്തതെന്താണെന്ന് താൻ പൃഥ്വിയോട് ചോദിച്ചിരുന്നു . ആദ്യം റോഡ് നന്നാക്കാൻ നോക്കൂവെന്നായിരുന്നു രാജുവിന്റെ മറുപടി . വർഷങ്ങളായി റോഡ് മോശമായിരിക്കുകയാണ് . നേരത്തെ മിനി ബസ് പോയിരുന്ന റോഡാണിത് . എല്ലാവരും ചേർന്ന് നിവേദനം നൽകിയിരുന്നു . എം എൽ എയും കൌൺസിലർമാരും ഇത്തവണ റോഡ് നന്നാക്കി തരാമെന്ന് ഉറപ്പ് നൽകിയിട്ടുണ്ടെന്നും മല്ലിക പറഞ്ഞു .
entertainment,മോസ്കോയിൽ പ്രമുഖ മോഡലിന് നേരെ പീഡന ശ്രമം . ഓൾഗ ഷുക്കോവ എന്ന മോഡലിനെയാണ് മോസ്കോയിൽ നിന്നും പാർട്ടി കഴിഞ്ഞ് മടങ്ങവെ ടാക്സി കാർ ഡ്രൈവർ പീഡിപ്പിക്കാൻ ശ്രമിച്ചത് . റഷ്യൻ തലസ്ഥാനമായ തകാൻസ്കി ജില്ലയിൽ നടന്ന പാർട്ടിയിൽ നിന്നും വീട്ടിലേക്ക് മടങ്ങവെയാണ് ഗായികയും മോഡസുമായ ഓൾഗ ആക്രമിക്കപ്പെട്ടത് . കാറിൽ കയറി അൽപ്പ സമയം കഴിഞ്ഞപ്പോൾ മുതൽ ഡ്രൈവർ തന്നെ അപമാനിക്കാൻ ശ്രമം തുടങ്ങിയെന്ന് ഓൾഗ പറയുന്നു . ഇതോടെ വാഹനം നിർത്താൻ ആവശ്യപ്പെട്ടു . എന്നാൽ വാഹനം നിർത്തയ ഡ്രൈവർ തന്നെ കാറിലെ സീറ്റിലേക്ക് മറിച്ചിട്ട് കയറിപ്പിടിക്കാൻ ശ്രമിച്ചു . അയാളെ തള്ളിമാറ്റി മർദ്ദിക്കേണ്ടി വന്നു - ഓൾഗ പറയുന്നു . നിരവധി തവണ അയാളുടെ മുഖത്തടിച്ചപ്പോഴാണ് രക്ഷപ്പെടാനായത് . പൊലീസിനെ വിളിക്കാനായി ഫോൺ എടുത്തപ്പോൾ അയാളത് തട്ടിയെറിഞ്ഞ് തന്നെ മർദ്ദിച്ചെന്ന് ഓൾഗ പൊലീസിന് നൽകിയ പരാതിയിൽ പറയുന്നു . വാഹനങ്ങൾ വരുന്നത് കണ്ട് ഡ്രൈവർ കാറുമായി രക്ഷപ്പെട്ടു . മറ്റ് വാഹനങ്ങളിൽ വന്നൊരാളിൽ നിന്നും ഫോൺവാങ്ങിയാണ് പൊലീസിനെ വിവരമറിയിച്ചതെന്ന് ഓൾഗ പറഞ്ഞു . ആക്രമണത്തിൽ ഇവരുടെ മൂക്കിന് പരിക്കേറ്റു . മോഡലിൻറെ പരാതിയിൽ പൊലീസ് ടാക്സി ഡ്രൈവർക്കെതിരെ കേസെടുത്ത് ഇയാൾക്കായി തെരച്ചിൽ തുടങ്ങിയിട്ടുണ്ട് .
technology,"ഫോൺവിളികൾ മുറിഞ്ഞുപോകുന്ന വിഷയത്തിൽ ശക്തമായ നടപടിയുമായി ടെലികോം റെഗുലേറ്ററി അതോറിറ്റി രംഗത്ത് . രാജ്യത്തെ വിവിധ ടെലികോം കമ്പനികൾക്ക് 56 ലക്ഷം രൂപയാണ് ട്രായി പിഴ ചുമത്തിയിരിക്കുന്നത് . ടാറ്റാ ടെലി സർവ്വീസിനാണ് ഏറ്റവും കൂടിയ പിഴയായ 22 ലക്ഷം രൂപ കിട്ടിയത് . ഭാരതി എയർടെലുമായി കൈകോർക്കാനിരിക്കെയാണ് ടാറ്റയ്ക്ക് പിഴചുമത്തിയിരിക്കുന്നത് . 2018ൻറെ ആദ്യ പാദത്തിൽ 10 ലക്ഷവും , രണ്ടാം പാദത്തിൽ 12 ലക്ഷവുമാണ് ഐഡിയയ്ക്ക് ഫോൺ കോൾ മുറിഞ്ഞുപോകുന്നു എന്ന പരാതിയിൽ പിഴ നൽകേണ്ടി വരിക . സമാനമായി ആദ്യ പാദത്തിൽ രണ്ട് ലക്ഷവും രണ്ടാം പാദത്തിൽ നാല് ലക്ഷവുമാണ് സർക്കാർ നിയന്ത്രണത്തിലുള്ള ടെലികോം കമ്പനിയായ ബിഎസ്എൻഎല്ലിന് പിഴ കിട്ടിയിരിക്കുന്നത് . എയർടെലുമായി യോജിച്ച ടെലിനോർ കമ്പനിക്ക് പിഴ ആറ് ലക്ഷം രൂപയാണ് . എന്നാൽ മുൻവർഷത്തെ അപേക്ഷിച്ച് ഫോൺ കോൾ മുറിഞ്ഞുപോകുന്ന പ്രശ്നം കുറഞ്ഞിട്ടുണ്ടെന്നും . ഇതിൽ ടെലികോം കമ്പനികളുടെ പരിശ്രമം ശ്രദ്ധേയമാണെന്നും ട്രായ് പറയുന്നു . 2015ൽ 9.74 ലക്ഷം മൊബൈൽ സൈറ്റുകൾ ഉണ്ടായിരുന്നത് . 2018ൽ 20.07 ലക്ഷമായി വർദ്ധിച്ചെന്നും ഇത് വച്ച് നോക്കുമ്പോൾ ഫോൺ കോൾ മുറിഞ്ഞുപോകുന്ന പ്രശ്നം വളരെ കുറഞ്ഞതായി കാണമെന്നും കേന്ദ്ര സർക്കാർ കോടതിയിൽ അറിയിച്ചു ."
business,"ഏപ്രിൽ 20 വരെ കുറഞ്ഞ നിരക്കിൽ ടിക്കറ്റ് വിൽക്കുമെന്നാണ് കമ്പനി അവകാശപ്പെടുന്നത് . ജനുവരി 26 മുതൽ യാത്ര ചെയ്യാനുള്ള ടിക്കറ്റുകൾ ഇങ്ങനെ ബുക്ക് ചെയ്യാം . വൺ വേ , റൌണ്ട് ദ ട്രിപ്പ് യാത്രകൾക്ക് ഇത് ബാധകമാണ് . യാത്രാ തീയ്യതിക്ക് 20 ദിവസം മുമ്പ് എങ്കിലും ടിക്കറ്റ് ബുക്ക് ചെയ്തിരിക്കണം . അതിന് ശേഷമുള്ള ബുക്കിങ്ങുകൾക്ക് ഉയർന്ന നിരക്കായിരിക്കും . രാജധാനി എക്സ്പ്രസ് സർവ്വീസ് നടത്തുന്ന എല്ലാ പ്രദേശങ്ങളിലേക്കും ഈ ബജറ്റ് സർവ്വീസുകളും ഉണ്ടാകുമെന്നാണ് എയർ ഇന്ത്യ അറിയിച്ചിരിക്കുന്നത് . മുംബൈയിൽ നിന്ന് ദില്ലിയിലേക്ക് രാജധാനി എക്സ്പ്രസിൽ 2595 രൂപയാണ് ഇപ്പോൾ ടിക്കറ്റ് നിരക്ക് . എന്നാൽ ഓഫർ പ്രാബല്യത്തിൽ വരുന്നതോടെ എയർ ഇന്ത്യ വിമാന ടിക്കറ്റ് 2401 രൂപയ്ക്ക് ലഭിക്കും . മറ്റ് വിമാനക്കമ്പനികളും സമാനമായ ഓഫറുകളുമായി രംഗത്തെത്തിയിട്ടുണ്ട് ."
business,"ഓഹരി വിപണികൾ മികച്ച നേട്ടത്തിൽ . സെൻസെക്സ് 200 പോയന്റിലധികവും നിഫ്റ്റി 100 പോയന്റോളവും നേട്ടമുണ്ടാക്കി . രാജ്യാന്തര വിപണികൾ നേട്ടത്തിലേക്ക് ഉയർന്നതാണ് അഞ്ച് ദിവസം നീണ്ട ഇന്ത്യൻ വിപണിയിലെ നഷ്ടത്തിന് തടയിട്ടത് . വ്യാവസായിക വളർച്ച കുറഞ്ഞെന്ന റിപ്പോർട്ട് വിപണിയിൽ കാര്യമായി ചലനമുണ്ടാക്കുന്നില്ല . സിപ്ല , ടാറ്റ സ്റ്റീൽ , അദാനി പോർട്സ് എന്നിവയാണ് നേട്ട പട്ടികയിൽ മുന്നിൽ . ഭാരതി എയർടെൽ , ഡോ . റെഡ്ഡീസ് ലാബ്സ് , ഇൻഫോസിസ് എന്നിവയാണ് നഷ്ട പട്ടികയിൽ മുന്നിൽ . ഡോളറുമായുള്ള വിനിമയത്തിൽ രൂപ നേട്ടത്തിലാണ് . 11 പൈസ ഉയർന്ന് 64.2ലാണ് ഇന്ന് വ്യാപാരം പുരോഗമിക്കുന്നത് ."
sports,"ശ്രീലങ്കയ്ക്കെതിരായ ആദ്യ ടെസ്റ്റിൽ ഇംഗ്ലണ്ടിന് ലീഡ് . രണ്ടാം ദിനം കളി നിർത്തുമ്പോൾ സന്ദർശകർക്ക് 177 റൺസ് ലീഡായി . നേരത്തെ , ആദ്യ ഇന്നിങ്സിൽ ഇംഗ്ലണ്ട് 342ന് പുറത്തായി . മറുപടി ബാറ്റിങ് ആരംഭിച്ച ശ്രീലങ്കയ്ക്ക് 203 റൺസാണ് ആദ്യ ഇന്നിങ്സിലെടുക്കാൻ സാധിച്ചത് . 139 റൺസ് ലീഡാണ് ആദ്യ ഇന്നിങ്സിൽ ഇംഗ്ലണ്ട് നേടിയത് . മൊയീൻ അലിയുടെ നാല് വിക്കറ്റ് പ്രകടനമാണ് രണ്ടാം ഇന്നിങ്സിൽ ലങ്കയെ തകർത്തത് . മറ്റൊരു സ്പിന്നറായ ആദിൽ റഷീദ് രണ്ട് വിക്കറ്റെടുത്തു . 52 റൺസെടുത്ത ഏയ്ഞ്ചലോ മാത്യൂസിന് മാത്രമാണ് ലങ്കൻ നിരയിൽ തിളങ്ങാൻ സാധിച്ചത് . ക്യാപ്റ്റൻ ദിനേഷ് ചാണ്ഡിമൽ 33 റൺസെടുത്തു . ആദ്യ ഇന്നിങ്സിൽ വിക്കറ്റ് കീപ്പർ ബാറ്റ്സ്മാൻ ബെൻ ഫോക്സിന്റെ സെഞ്ചുറിയാണ് ഇംഗ്ലണ്ടിന് തുണയായത് . 107 റൺസെടുത്ത താരത്തിന് 48 റൺസുമായി സാം കുറൻ മികച്ച പിന്തുണ നൽകി . ലങ്കയ്ക്ക് വേണ്ടി ദിൽറുവാൻ പെരേര അഞ്ച് വിക്കറ്റ് വീഴ്ത്തി . സുരംഗ ലക്മലിന് മൂന്ന് വിക്കറ്റുണ്ട് . പിന്നാലെ രണ്ടാം ഇന്നിങ്സ് ആരംഭിച്ച ഇംഗ്ലണ്ടിന് വിക്കറ്റുകളൊന്നും നഷ്ടമായിട്ടില്ല . റോറി ബേൺസ് ( 110 , കീറ്റൺ ജെന്നിങ്സ് എന്നിവരാണ് ക്രീസിൽ ."
sports,82 വർഷം മുമ്പ് 1936ൽ ഓസ്ട്രേലിയൻ ലെഗ് സ്പിന്നർ ക്ലാരി ഗ്രിമ്മറ്റ് 36 ടെസ്റ്റുകളിൽ നിന്ന് 200 വിക്കറ്റ് പൂർത്തിയാക്കിയതായിരുന്നു ഇതിന് മുമ്പത്തെ റെക്കോർഡ് . ഇന്ത്യയുടെ ആർ അശ്വിൻ 37 ടെസ്റ്റിൽ നിന്ന് 200 വിക്കറ്റ് സ്വന്തമാക്കിയിട്ടുണ്ട് . ന്യൂസിലൻഡിനെതിരായ മൂന്ന് മത്സര പരമ്പരയിൽ യാസിർ ഇതുവരെ 27 വിക്കറ്റുകളാണ് സ്വന്തമാക്കിയത് . ഇതിൽ രണ്ടാം ടെസ്റ്റിൽ മാത്രം നേടിയ 14 വിക്കറ്റുകളും ഉൾപ്പെടുന്നു . മൂന്ന് വിക്കറ്റ് കൂടി നേടിയാൽ മൂന്ന് മത്സര പരമ്പരയിൽ ഏറ്റവും കൂടുതൽ വിക്കറ്റ് നേടുന്ന പാക് ബൌളറെന്ന അബ്ദുൾ ഖാദിറിന്റെ റെക്കോർഡിനൊപ്പമെത്താനും യാസിറിനാവും . 17 ടെസ്റ്റിൽ 100 വിക്കറ്റ് തികച്ച യാസിർ ഷാ ഈ നേട്ടം അതിവേഗം കൈവരിക്കുന്ന രണ്ടാമത്തെ ബൌളറായിരുന്നു . 16 ടെസ്റ്റിൽ 100 വിക്കറ്റ് നേട്ടത്തിലെത്തിയിട്ടുള്ള ഇംഗ്ലണ്ടിന്റെ ലോഹ്മാന്റെ പേരിലാണ് അതിവേഗം 100 വിക്കറ്റ് തികച്ചതിന്റെ റെക്കോർഡ് . അശ്വിൻ 18 ടെസ്റ്റിൽ നിന്ന് 100 വിക്കറ്റ് നേടത്തിലെത്തിയിരുന്നു .
business,"വാലറ്റ് മണിയ്ക്ക് സുരക്ഷ ഉറപ്പുവരുത്താനുള്ള നീക്കവുമായി ഇ വാലറ്റ് സേവന ദാതാക്കളായ പേടിഎം . പേടിഎം വാലറ്റുകളിലെ പണം സുരക്ഷിതമാക്കുന്നതിന് വേണ്ടി ഇൻഷുറൻസ് ആരംഭിക്കുന്നതായി ചൊവ്വാഴ്ചയാണ് പേടിഎം പ്രഖ്യാപിച്ചത് . പേടിഎം വാലറ്റിന് പേയ്മെന്റ് ബാങ്കിനുള്ള റിസർവ്വ് ബാങ്ക് അംഗീകാരം ലഭിച്ചതിന് പിന്നാലെയാണ് പേടിഎമ്മിന്റെ നിർണായക നീക്കം . ഇടപാടുകളിലെ തട്ടിപ്പ് , ഫോണുകൾ മോഷണം പോകുക , അനധികൃതമായി വാലറ്റിലേയ്ക്ക് കയറാൻ കഴിയുക തുടങ്ങിയ സാഹചര്യത്തിൽ വാലറ്റ് മണി സുരക്ഷിതമാക്കുന്നതിന് വേണ്ടിയാണ് കമ്പനിയുടെ നീക്കം . ഇത്തരം സാഹചര്യങ്ങളിൽ ഈ തുക റീഫണ്ട് ചെയ്യുമെന്നും കമ്പനി വ്യക്തമാക്കിയിട്ടുണ്ട് . എന്നാൽ ഇൻഷുറൻസ് പരിരക്ഷ ഒരുക്കുന്നതിന് വേണ്ടി ഉപയോക്താക്കളിൽ നിന്ന് അധിക ചാർജ് ഈടാക്കില്ലെന്നും പേടിഎം വ്യക്തമാക്കിയിട്ടുണ്ട് . പേടിഎം വാലറ്റിൽ നിക്ഷേപിക്കുന്ന പണത്തിന് സമ്പൂർണ്ണ സുരക്ഷിതത്വം ഉറപ്പുതരുന്നതാണ് പേടിഎമ്മിന്റെ പുതിയ നയം . 2000 രൂപ വരെയുള്ള തുകയ്ക്കാണ് ഇൻഷുറൻസ് . ഫോൺ നഷ്ടമാവുകയോ മോഷണം പോകുകയോ ചെയ്താൽ പേടിഎമ്മിനെ ഇ മെയിൽ വഴിയോ ഫോണിൽ വിളിച്ചോ വിവരം അറിയിക്കണമെന്നും കമ്പനി ആവശ്യപ്പെടുന്നു . 12 മണിക്കൂറിനുള്ളിലാണ് വിവരമറിയിക്കേണ്ടത് ."
technology,ട്വിറ്ററിൻറെ ലൈവ് സ്ട്രീമിംഗ് ആപ്പായ പെരിസ്കോപ്പിന് എതിരെ പ്രതിഷേധം . ലോകത്തെ മുഴുവൻ കാണിച്ച് യുവതി ആത്മഹത്യ ചെയ്തത് പെരിസ്കോപ്പിലൂടെ ലൈവായി സ്ട്രീം ചെയ്തതാണ് . പാരിസിലാണ് കഴിഞ്ഞ ബുധനാഴ്ച പെരിസ്കോപ്പിൽ വീഡിയോ തത്സമയം കാണിച്ചുകൊണ്ട് സബേർബൻ ട്രെയിനിനു മുന്നിൽ ചാടി യുവതി ആത്മഹത്യ ചെയ്തത് . ആത്മഹത്യ ചെയ്ത യുവതിയുടെ പേര് പൊലീസ് പുറത്തുവിട്ടിട്ടില്ല . ലൈഗീക പീഡനത്തെ തുടർന്നാണ് തൻറെ ആത്മഹത്യയെന്ന് യുവതി പെരിസ്കോപ്പ് വീഡിയോയിൽ പറയുന്നുണ്ട് . പീഡിപ്പിച്ച് ആളുടെ പേരും യുവതി പറയുന്നത് വീഡിയോയിൽ വ്യക്തമാണ് . പെരിസ്കോപ്പ് ഉപഭോക്താക്കളായ ആയിരക്കണക്കിനു പേരാണ് ഈ വീഡിയോ തത്സമയം കണ്ടത് . യുവതി എന്തിനാണ് ആത്മഹത്യ ലൈവാക്കിയത് എന്നത് വ്യക്തമല്ല . പെരിസ്കോപ്പിലൂടെ വീഡിയോ കണ്ട ഒരാളാണ് ഇത് പൊലീസിനെ അറിയിച്ചത് . ട്വിറ്റർ അക്കൌണ്ടിലൂടെ വീഡിയോ തത്സമയം മറ്റുള്ളവരെ കാണിക്കാൻ സാധിക്കുന്ന പെരിസ്കോപ്പ് ആപ്ലിക്കേഷൻ കഴിഞ്ഞ വർഷമാണ് ട്വിറ്റർ പുറത്തിറക്കിയത് . ഒട്ടും സുരക്ഷിതമല്ലാത്ത ഓൺലൈൻ ലൈവ് സ്ട്രീമിങ്ങിൽ ആർക്കും എന്ത് ചെയ്യാം എന്നതാണ് പുതിയ സംഭവം ഉയർത്തുന്ന പ്രശ്നം എന്നാണ് സോഷ്യൽ മീഡിയ വിദഗ്ധർ പറയുന്നത് .
business,"സ്വർണ നാണയം സമ്മാനം നൽകിയാണ് ഭീമാ ജ്വല്ലറി അക്ഷയ തൃതീയ നാളിൽ ഇടപാടുകാരെ വരവേൽക്കുന്നത് . മേയ് ഒമ്പതിന് നടത്തുന്ന ഓരോ ലക്ഷം രൂപയുടേയും പർച്ചേസിന് പ്രധാന ആരാധാനാലയങ്ങളിൽ പൂജിച്ച അക്ഷയ താലത്തിലാകും സ്വർണ നാണയം നൽകുക . ആരാധാനാലയങ്ങളിൽ പൂജിച്ച സ്വർണ നാണയം പ്രത്യേക കൌണ്ടറുകളിലും കിട്ടും . അഡ്വാൻസ് ബുക്കിങ്ങിലൂടെ പ്രമുഖ ക്ഷേത്രങ്ങളിലെ പൂജാരിമാരിൽ നിന്നും നേരിട്ടു സ്വർണാഭരണങ്ങൾ സ്വീകരിക്കാനും അവസരമുണ്ട് . രണ്ടു ലക്ഷത്തിനു മുകളിലുള്ള വജ്രാഭരണം വാങ്ങുമ്പോൾ പത്തു ശതമാനം കിഴിവും സ്വർണാഭരണങ്ങൾ വാങ്ങുമ്പോൾ സ്വർണ നാണയവുമാണു തനിഷ്ക് ജ്വല്ലറി നൽകുന്ന ഓഫർ . ജോയ് ആലുക്കാസ് 25000 രൂപക്കു മുകളിലുള്ള എല്ലാ പർചേസിനും സ്വർണ നാണയ സമ്മാന പദ്ധതി മുന്നോട്ടുവയ്ക്കുന്നു . ഓർഡറുകൾ ചെയ്യാനും എല്ലാ ഓർഡറുകൾക്കും സമ്മാനം നേടാനും സാധിക്കും . 25 , 000 രൂപയ്ക്ക് മുകളിലുള്ള സ്വർണാഭരണ പർചേസിനൊപ്പം സ്വർണ്ണനാണയ സമ്മാന പദ്ധതി ജോസ്കോയും ഒരുക്കിയിട്ടുണ്ട് . കൂടാതെ എല്ലാ ഷോറൂമുകളിലും ഫെസ്റ്റിവൽ കളക്ഷനുകളുടെയും ലൈറ്റ് വെയ്റ്റ് സ്വർണാഭരണങ്ങളുടെ ശേഖരവും അക്ഷയ തൃതീയക്കായി പ്രത്യേകം രൂപകല്പന ചെയ്ത ഐശ്വര്യലക്ഷ്മി ഡിസൈനുകളും , ഏത് ബജറ്റിനുമിണങ്ങിയ മറ്റ് ഡിസൈനുകളും ജോസ്കോ ലഭ്യമാക്കിയിട്ടുണ്ട് . വജ്രാഭരണം വാങ്ങുമ്പോൾ കാരറ്റിന് 5000 രൂപ വിലക്കിഴിവും ഉണ്ട് . മെയ് 14 വരെയുള്ള പർചേസുകൾക്കു അഞ്ചു ശതമാനം മുതൽ മുടക്കിൽ ബുക്ക് ചെയ്യാനുമാകും . മലബാർ ജ്വല്ലറി ആൻഡ് ഡയമണ്ട്സിലും കല്യാൺ ജ്വല്ലേഴ്സിലും വിലക്കിഴിവും സമ്മാന പദ്ധതികളും സാധ്യമാക്കിയിട്ടുണ്ട് . മുത്തൂറ്റ് എക്സിംമിലും വെള്ളി ആഭരണങ്ങൾക്കും സ്വർണ്ണാഭരണങ്ങളക്കുമാണ് പ്രത്യേക കിഴിവ് നൽകുന്നത് . ആറു ശതമാനം വിലക്കിഴിവിൽ പോസ്റ്റോഫിസുകളിൽ നിന്നും സ്വർണ്ണനാണയങ്ങൾ വാങ്ങാം . കേന്ദ്ര സർക്കാരും റിലയൻസ് മണിയും ചേർന്നാണ് ഈ പദ്ധതിയൊരുക്കുന്നത് ."
technology,"ബജറ്റ് ഫോണുകളുടെ വലിയ നിര തന്നെയാണ് മൊബൈൽ നിർമ്മാതാക്കൾ ഈ വർഷം ഇന്ത്യയിൽ ഒരുക്കിയിരിക്കുന്നത് . ഷവോമി , ഹോണർ , നോക്കിയ എന്നിവർ ബജറ്റ് ഫോൺ ശ്രേണിയിൽ പുതിയ മോഡലുകൾ അവതരിപ്പിച്ചിട്ടുണ്ട് . ഏത് ഫോണാണ് മികച്ചത് എന്ന് തീരുമാനിക്കാൻ ഉപഭോക്താക്കൾക്ക് ബുദ്ധിമുട്ടാകും വിധം വിപണിയിൽ സ്മാർട്ഫോണുകളുടെ ബാഹുല്യമാണുള്ളത് . അതിനാൽ തന്നെ ഒന്ന് ശ്രദ്ധിച്ചാൽ കീശ കാലിയാക്കാതെ മികച്ച സൌകര്യമുള്ള സ്മാർട്ഫോൺ സ്വന്തമാക്കാം . 13 , 000 രൂപക്ക് താഴെയുള്ള ബജറ്റ് ഫോണുകളുടെ ലിസ്റ്റാണ് താഴെ നൽകിയിരിക്കുന്നത് . എച്ച്എംഡി ഗ്ലോബൽ അവതരിപ്പിച്ച ഏറ്റവും പുതിയ ബജറ്റ് ഫോണാണ് നോക്കിയ 5.1 പ്ലസ് . മികച്ച ഡിസൈനിലുള്ള ഫോണിന് യുഎസ്ബി ടൈപ്പ് - സി പോർട്ടാണ് ഉള്ളത് . ഗ്ലാസ്സ് ബോഡിയുള്ള ഫോൺ ഒറ്റ കൈ കൊണ്ട് വളരെ എളുപ്പത്തിൽ ഉപയോഗിക്കാവുന്ന തരത്തിലാണ് ഡിസൈൻ ചെയ്തിരിക്കുന്നത് . മിഡീയടെക് ഹെലിയോ പി60 പ്രോസ്സസർ , 13 എംപി + 5എംപി ക്യാമറ എന്നിവയാണ് നോക്കിയ 5.1ന്റെ സൌകര്യങ്ങൾ . രണ്ട് വർഷത്തേക്ക് സ്ഥിരമായി സോഫ്റ്റ്വെയർ അപ്ഡേറ്റകളും , മൂന്ന് വർഷത്തേക്ക് സെക്യൂരിറ്റി അപ്ഡേറ്റും നോക്കിയ ഉറപ്പ് നൽകുന്നുണ്ട് . 3 ജിബി റാം / 32 ജിബി സ്റ്റോറേജ് സൌകര്യമുള്ള നോക്കിയ 5.1 പ്ലസിന് 10,499 രൂപയാണ് വില അസ്യുസ് കമ്പനി വൺപ്ലസുമായി മത്സരിക്കുമ്പോൾ നേട്ടമാകുന്നത് ഉപഭോക്താകൾക്കാണ് . തായ്വാനീസ് കമ്പനിയായ അസ്യുസ് അവതരിപ്പിച്ച മികച്ച ബജറ്റ് ഫോണാണ് അസ്യുസ് സെൻഫോൺ മാക്സ് പ്രോ എം1 . ആൻഡ്രോയിഡ് യുഐ , സ്നാപ്ഡ്രാഗൺ 636 പ്രോസ്സസർ എന്നിവയാണ് അസ്യുസ് സെൻഫോണിന് കരുത്തേകുന്നത് . 5 . 99 ഇഞ്ച് ഫുൾ എച്ച്ഡി ഡിസ്പ്ളെ , 5000 എംഎഎച്ച് ബാറ്ററി എന്നിവയാണ് അസ്യുസ് സെൻഫോൺ മാക്സ് പ്രോവിന്റ സ്പെസിഫിക്കേഷൻസ് . അസ്യുസ് സെൻഫോൺ മാക്സ് 4ജിബി റാം , 64 ജിബി സ്റ്റോറേജ് മോഡലിന് 12,999 രൂപയാണ് വില നോച്ചെഡ് ഡിസ്പ്ളെയോടെ വിപണിയിലെത്തിയ ബജറ്റ് ഫോണാണ് ഷവോമി റെഡ്മി 6 പ്രോ . നീളമുള്ള ഡിസൈനാണ് റെഡ്മി 6 പ്രോവിന്റേത് . 5 . 84 ഇഞ്ച് ഫുൾ എച്ച്ഡി ഡിസ്പ്ളെ , 13 എംപി + 5 എംപി റിയർ ക്യാമറ , ക്യുവൽകോം സ്നാപ്ഡ്രാഗൺ 625 പ്രോസ്സസർ എന്നിവയാണ് ഷവോമി റെഡ്മി 6 പ്രോവിന്റെ . 3 ജിബി റാം / 32 ജിബി സ്റ്റോറേജ് ഓപ്ഷൻ ഷവോമി റെഡ്മി 6 പ്രോവിന് 10,999 രൂപയും , 4ജിബി / 64ജിബി സ്റ്റോറേജ് ഫോണിന് 12,999 രൂപയുമാണ് വില ക്ലാസിക് ഡിസൈനാണ് ഹോണറിന്റെ പ്രത്യേകത . 5 . 84 ഇഞ്ച് എച്ഡി ഡിസ്പ്ളെ , 13 എംപി + 2 എംപി പിൻ ക്യാമറ , 3000 എംഎഎച്ച് ബാറ്ററി എന്നിവയാണ് ഹോണറിന്റെ പ്രത്യേകത . മികച്ച ഡിസ്പ്ളെയാണ് ഹോണർ എൻ 9ന്റെ പ്രത്യേകത . 3ജിബി റാം / 32ജിബി സ്റ്റോറേജ് മോഡൽ ഹോണർ 9എന്നിന് 11,999 രൂപയാണ് വില . ഡയമണ്ട് കട്ട് പിൻ പാനലാണ് റിയൽമി 1നെ ആകർഷകമാക്കുന്നത് . 6 ഇഞ്ച് ഫുൾ എച്ഡി ഡിസ്പ്ലെ , 13 എംപി ക്യാമറ മിഡിയടെക് ഹെലിയോ പി60 പ്രോസ്സസർ , ഫിംഗർപ്രിന്റ സെൻസർ , 3410 എംഎഎച്ച് ബാറ്ററി എന്നിങ്ങനെയാണ് റിയൽമി 1ന്റെ സ്പെസിഫിക്കേഷൻസ് . 4 ജിബി റാം / 64 ജിബി സ്റ്റോറേജ് മോഡൽ റിയൽമി 1 ന് 10,990 രൂപയാണ് വില ."
entertainment,സെലിബ്രിറ്റികൾ പലപ്പോഴും മുടി മുറിച്ച് ലുക്ക് മാറ്റാറുണ്ട് . എന്നാൽ മുടിമുറിച്ച് ലുക്ക് മാറ്റി മറ്റൊരു നടികൂടി എത്തിയിരിക്കുകയാണ് . ആരാധകർക്ക് ഹരമായി മാറിയ തെന്നിന്ത്യയിലെ മികച്ച നടികളൊരാളായ അനുഷ്ക ഷെട്ടിയാണ് പുതിയ ലുക്കിൽ എത്തിയിരിക്കുന്നത് . അനുഷ്ക നേരത്തെ ഗ്ലാമർ നോക്കാതെ സിനിമയ്ക്കായി വണ്ണം കൂട്ടി ആരാധകരെ ഞെട്ടിച്ചിരുന്നു . നടിയുടെ പുതിയ രൂപമാറ്റമാണ് ഇപ്പോത്തെ സോഷ്യൽ മാധ്യമങ്ങളിലെ ചർച്ച . മുടി മുറിച്ച് സ്ലീം ബ്യൂട്ടിയായ അനുഷ്കയുടെ ചിത്രമാണ് തരംഗം സൃഷ്ടിക്കുന്നത് . അനുഷ്ക തന്നെയാണ് ആരാധകർക്കായി ഫേസ്ബുക്കിലൂടെ ചിത്രം പങ്കുവച്ചത് . സ്വപ്നങ്ങൾ ഒരിക്കലും മാന്ത്രിക വിദ്യയിലൂടെ യാഥാർത്ഥ്യമാകില്ലെന്നും അതിന് കഠിനമായ അദ്ധ്വാനവും ആത്മവിശ്വാസവും ആവശ്യമാണെന്ന കുറിപ്പോടുകൂടിയാണ് ചിത്രം പങ്കുവച്ചത് . രാം ഗോപാൽ വർമ സംവിധാനം ചെയ്യുന്ന പുതിയ സിനിമയ്ക്ക് വേണ്ടിയാണ് ഈ രൂപമാറ്റം . നാഗാർജുനയാണ് നായകനായി എത്തുന്നത് .
entertainment,"ഏറെക്കാലമായി ചലച്ചിത്രപ്രേമികളിൽ ആകാംക്ഷയുള്ള മോഹൻലാൽ ചിത്രം ഒടിയൻ തീയേറ്ററുകളിലെത്താൻ ഇനി പത്ത് ദിവസം കൂടി മാത്രം . മോഹൻലാലിനെ നായകനാക്കി എംടിയുടെ തിരക്കഥയിൽ ഇന്ത്യയിലെ ഏറ്റവും വലിയ ബജറ്റ് ചിത്രമായി എംടിയുടെ രണ്ടാമൂഴം ഒരുക്കുമെന്ന് അനൌൺസ് ചെയ്ത ശ്രീകുമാർ മേനോൻ അതിനുമുൻപ് സംവിധാനം ചെയ്ത ചിത്രമാണ് ഒടിയൻ . റിലീസ് ദിനമായ 14ന് പുലർച്ചെ മുതൽ പ്രത്യേക ഷോകളുമായി ആഘോഷത്തിന് ആരാധകർ ഒരുങ്ങിയിരിക്കുമ്പോൾ ചിത്രത്തെക്കുറിച്ചുള്ള കൌതുകകരമായ ഒരു വസ്തുത വെളിപ്പെടുത്തുകയാണ് സംവിധായകൻ . നേരത്തേ വാർത്തകൾ പുറത്തെത്തിയതുപോലെ മമ്മൂട്ടിയുടെ പങ്കാളിത്തം ഒടിയനിൽ ഉണ്ടെന്നതാണ് അത് . "" എന്നാൽ അതിഥിതാരമായല്ല , നേരത്തേ കേട്ടിരുന്നതുപോലെ ശബ്ദ സാന്നിധ്യമായാണ് മമ്മൂട്ടിയുടെ പങ്കാളിത്തം ചിത്രത്തിൽ . മമ്മൂക്കയ്ക്ക് നന്ദി . ഇതൊരു സ്വപ്നം സഫലമാകുന്ന നിമിഷമാണ് . നിങ്ങളുടെ മുഴക്കമുള്ള ശബ്ദത്തിൽ എൻറെ ഒടിയൻ പൂർത്തിയായി "" , ശ്രീകുമാർ മേനോൻ ഫേസ്ബുക്കിൽ കുറിച്ചു . മമ്മൂട്ടിക്കൊപ്പം ഡബ്ബിംഗ് സ്റ്റുഡിയോയിൽ നിന്നുള്ള ചിത്രം സഹിതമാണ് ശ്രീകുമാറിൻറെ പോസ്റ്റ് . പരസ്യചിത്ര സംവിധായകൻ ശ്രീകുമാർ മേനോൻ ആദ്യമായി സംവിധാനം ചെയ്യുന്ന സിനിമയിൽ മഞ്ജു വാര്യരാണ് നായിക . ദേശീയ അവാർഡ് ജേതാവ് ഹരികൃഷ്ണന്റേതാണ് തിരക്കഥ . പുലിമുരുകൻ ഉൾപ്പെടെയുള്ള ചിത്രങ്ങൾക്ക് ഛായാഗ്രഹണം നിർവ്വഹിച്ച ഷാജികുമാറിന്റേതാണ് ക്യാമറ . റഫീഖ് അഹമ്മദിന്റെ വരികൾക്ക് എം . ജയചന്ദ്രൻ സംഗീതം പകരുന്നു . പുലിമുരുകനിലൂടെ മലയാളി സിനിമാപ്രേമിയെ ഞെട്ടിച്ച പീറ്റർ ഹെയ്നാണ് ചിത്രത്തിന്റെ സംഘട്ടനസംവിധാനം നിർവ്വഹിക്കുന്നത് ."
entertainment,"അപ്രതീക്ഷിതമായെത്തിയ മഹാപ്രളയത്തിൻറെ കെടുതികൾ പേറുകയാണ് കേരളം . കാലവർഷത്തിൻറെ കുത്തൊഴുക്കിൽ ജനജീവിതമാകെ താറുമാറായി . വീടും സന്പാദ്യവുമെല്ലാം ഉപേക്ഷിച്ച് ദുരിതാശ്വാസ ക്യാന്പുകളിലാണ് പലരും . എന്നാൽ മഹാപ്രളയത്തിൻറെ കെടുതികളെയെല്ലാം കേരളം ഒന്നിച്ച് നിന്ന് അതിജീവിക്കുമെന്ന ദൃഢനിശ്ചയമാണ് അന്തരീക്ഷത്തിൽ മുഴങ്ങുന്നത് . ദുരിതാശ്വാസ ക്യാന്പുകളിലെ സന്തോഷം തെളിയിക്കുന്നതും അതാണ് . എല്ലാം നഷ്ടപ്പെട്ടവരുടെ നിരാശയല്ല , മറിച്ച് എന്തും നേരിടുമെന്നും അതിജീവിക്കുമെന്നുമുള്ള ആത്മവിശ്വാസമാണ് ഏവരുടെയും മുഖത്ത് തെളിയുന്നത് . വെട്ടിക്കൽ ബസേലിയോസ് വിദ്യാനികേതൻ സ്കൂളിലെ ദുരിതാശ്വാസ ക്യാമ്പിൽ കേരളത്തിൻറെ ആത്മവിശ്വാസത്തിന് അടിവരയിട്ടുകൊണ്ട് ആടി പാടിയ ചേരാനല്ലൂർ സ്വദേശി ആസിയ ബീവിയെ ആരും മറന്നിട്ടുണ്ടാകില്ല . ഇതിൻറെ വീഡിയോ വൈറലായിരുന്നു . നിരവധിപേർ ഇവർക്ക് സഹായവുമായി രംഗത്തെത്തിയിരിക്കുകയാണ് . കിസ്മത്തിൻറെ സംവിധായനകൻ ഷാനവാസ് കെ . ബാവക്കുട്ടിയാകട്ടെ തൻറെ പുതിയ ചിത്രത്തിൽ അഭിനയിക്കാൻ ആസിയയെ ക്ഷണിച്ചു കഴിഞ്ഞു . വിനായകൻ നായകനാകുന്ന ചിത്രത്തിലെ താരനിർണയം പൂർത്തിയാകുന്നതെയുള്ളു . ആസിയ ബിവിയെ ഫോണിൽ വിളിച്ച് ഷാനവാസ് ഓഫർ മുന്നോട്ട് വയ്ക്കുകയായിരുന്നു . മഹാ പ്രളയത്തിൻറെ പിടിയിലകപ്പെട്ട ആസിയ സുഖമില്ലാത്ത ഭർത്താവിനും കുഞ്ഞുങ്ങൾക്കുമൊപ്പമാണ് ക്യാന്പിലെത്തിയത് ."
technology,അമേരിക്കയിലെ ഏറ്റവും വലിയ ഷോപ്പിംഗ് ഫെസ്റ്റായ ബ്ലാക് ഫ്രൈഡേയുടെ വേളയിൽ ഗൂഗിൾ പരസ്യത്തിൻറെ പേരിൽ തട്ടിപ്പ് നടന്നതായി റിപ്പോർട്ട് . ഗൂഗിൾ പരസ്യങ്ങളിൽ ആമസോണിൻറെ ഓഫറുകൾ എന്ന പേരിൽ പ്രത്യക്ഷപ്പെട്ട പരസ്യങ്ങളാണ് വിവാദങ്ങൾക്ക് കാരണമായത് . ഈ പരസ്യങ്ങളിൽ ക്ലിക്ക് ചെയ്ത പലരും വിവിധ സ്കാം സൈറ്റുകളിലേക്ക് എത്തിയെന്നാണ് പറയുന്നത് . ഇത് സംബന്ധിച്ച് അമേരിക്കൻ ചാനൽ സിബിഎസ് റിപ്പോർട്ട് പുറത്തുവിട്ടിട്ടുണ്ട് . ഗൂഗിൾ സെർച്ച് റിസൽട്ടിലാണ് ഈ തെറ്റിദ്ധരിപ്പിക്കുന്ന പരസ്യം വന്നത് എന്നത് സംഭവത്തിൻറെ ഗൌരവം വർദ്ധിപ്പിക്കുന്നു എന്നാണ് പറയുന്നത് . എന്നാൽ ഗൂഗിളിൽ പരസ്യം ചെയ്യുമ്പോഴുള്ള മാനദണ്ഡങ്ങൾ ലംഘിക്കുന്നു എന്നതിനാൽ ഉടൻ തന്നെ പരസ്യങ്ങൾ നീക്കം ചെയ്തു എന്നാണ് ഗൂഗിൾ പറയുന്നത് . പക്ഷെ എങ്ങനെ ഇത്തരം പരസ്യം സെർച്ചിൻറെ ആദ്യഫലത്തിൽ എത്തിയെന്നതിന് ഗൂഗിൾ മറുപടി നൽകുന്നില്ല . അടുത്തിടെ മൈക്രോസോഫ്റ്റിൻറെ പേരിൽ സ്കാം സൈറ്റുകളിലേക്ക് ഉപയോക്താക്കളെ ആകർഷിക്കുന്ന സന്ദേശങ്ങൾ പരക്കുന്നതായി സിനെറ്റ് റിപ്പോർട്ട് ചെയ്തിരുന്നു . ഇതിൻറെ മറ്റൊരു മോഡൽ ആണ് ബ്ലാക്ക് ഫ്രൈഡേയിൽ ഗൂഗിൾ പരസ്യതട്ടിപ്പ് എന്നാണ് ടെക് ലോകം വിലയിരുത്തുന്നത് . അടുത്തിടെ ആൻഡ്രോയ്ഡ് ഫോണുകൾ വഴി ഉപയോക്താവിൻറെ അനുമതിയില്ലാതെ ലോക്കേഷൻ വിവരങ്ങൾ ഗൂഗിൾ ശേഖരിക്കുന്നു എന്ന റിപ്പോർട്ട് വന്നിരുന്നു . ഇതിൻറെ പേരിലുള്ള വിമർശനം ഗൂഗിളിന് എതിരെ ഉയരുന്ന സമയത്താണ് പുതിയ പരസ്യ വിവാദം .
technology,"കെപ്ലർ ടെലസ്കോപ് ഉപയോഗിച്ച് നടത്തിയ പഠനമാണ് ഈ നക്ഷത്രത്തിൻറെ സവിശേഷതകൾ കൂടുതലായി പുറത്തുകൊണ്ടുവന്നിരിക്കുന്നത് . 2009 - 12 കാലയളവിൽ ഈ നക്ഷത്രത്തിന്റെ വെളിച്ചത്തിൽ ഒരു ശതമാനമാണ് കുറവുണ്ടായത് . എന്നാൽ പിന്നീടുള്ള ആറു മാസം കൊണ്ട് തന്നെ രണ്ട് ശതമാനം തിളക്കം കുറഞ്ഞു . ഓഗസ്റ്റിലാണ് ഈ കണ്ടെത്തലിനെക്കുറിച്ചുള്ള ആദ്യ വിവരങ്ങൾ പുറത്തുവന്നത് . വാന നിരീക്ഷണ ജേണലായ കർനേഗി ഇൻസ്റ്റിറ്റിയൂഷൻ ഓഫ് സയൻസിൽ ഇപ്പോഴാണ് നക്ഷത്രത്തിൻറെ മങ്ങലിനെക്കുറിച്ചുള്ള വിവരങ്ങൾ പ്രസിദ്ധീകരിച്ചത് . ആദ്യമായാണ് ഇത്തരത്തിൽ അതിവേഗത്തിൽ നിറംമങ്ങുന്ന നക്ഷത്രത്തെക്കുറിച്ച് വിവരം ലഭിക്കുന്നത് . മൂന്നു വർഷത്തോളം തുടർച്ചയായി നിറം മങ്ങുകയായിരുന്ന ഈ നക്ഷത്രം പിന്നീട് അതിവേഗത്തിൽ മങ്ങിയതും ശാസ്ത്രജ്ഞരുടെ ജിജ്ഞാസ വർധിപ്പിച്ചു . എന്നാൽ എന്താണ് ഇതിനു പിന്നിലുള്ള കാരണമെന്ന് ഇപ്പോഴും വ്യക്തമല്ല . ഈ നക്ഷത്രത്തിന് മുന്നിലായി ഏതെങ്കിലും ഗ്രഹമോ ഉൽക്കയോ വന്നിരിക്കാമെന്നാണ് ഒരു സാധ്യതയായി പറയപ്പെടുന്നത് . അതേസമയം , മറ്റൊരു സാധ്യതക്കാണ് വലിയ തോതിൽ പ്രചാരം ലഭിച്ചത് . അന്യഗ്രഹ ജീവികൾ നിർമിച്ച കൃത്രിമ നക്ഷത്രമാണ് ഇതെന്നായിരുന്നു പ്രചാരം ലഭിച്ച ഗൂഡാലോചന സിദ്ധാന്തം ."
entertainment,ഹോളിവുഡ് ആക്ഷൻ താരം ടോം ക്രൂസിന് ചിത്രീകരണത്തിനിടെ പരിക്ക് . മിഷൻ ഇംപോസിബിൾ എന്ന ആഗോള ഹിറ്റ് ആക്ഷൻ പരമ്പരയുടെ ആറാം ഭാഗത്തിൻറെ ചിത്രീകരണത്തിനിടെ ഞായറാഴ്ച രാവിലെയാണ് അപകടം . തുടർന്ന് ചിത്രീകരണം നിർത്തിവച്ചു . കാലിന് പരിക്കേറ്റ താരത്തെ വിദഗ്ധപരിശോധനയ്ക്ക് വിധേയമാക്കി . അപകടത്തിൻറെ വീഡിയോ ദൃശ്യങ്ങൾ വൈറലാണ് . ബഹുനില കെട്ടിടത്തിനു മുകളിലൂടെയുള്ള ചാട്ടത്തിനിടയിലാണ് അപകടം . റോപ് ഉപയോഗിച്ച് ചാടുന്നതിനിടയിൽ ചാട്ടം പിഴക്കുകയായിരുന്നു . തുടർന്ന് കെട്ടിടത്തിനു മുകളിലേക്ക് വലിഞ്ഞു കയറുന്ന ക്രൂസ് മുടന്തി നീങ്ങുന്നതും വീഡിയോയിലുണ്ട് . ഹോളിവുഡിലെ പണംവാരി ചിത്രങ്ങളിൽ മുൻനിരയിലാണ് മിഷൻ ഇംപോസിബിൾ . ടോം ക്രൂയിസിന്റെ തന്നെ ഉമസ്ഥതയിലുള്ള നിർമ്മാണക്കമ്പനിയാണ് ചിത്രങ്ങളുടെ നിർമ്മാണം . ക്രിസ്റ്റഫർ മക് ക്വരെയാണ് സംവിധായകൻ . 2019ൽ പുറത്തിറങ്ങുന്ന ചിത്രത്തിന്റെ ഗ്രാഫിക്സ് രംഗങ്ങളുടെ ചിത്രീകരണമാണ് ഇപ്പോൾ നടക്കുന്നത് . ടോം ക്രൂയിസിന്റെ ചലച്ചിത്ര ജീവിതത്തിലെ ഏറ്റവും വെല്ലുവിളി ഉയർത്തുന്ന ചിത്രമാണിതെന്നാണ് അണിയറക്കാരുടെ അവകാശവാദം .
technology,"അടുത്തിടെയാണ് ഗൂഗിൾ പുറത്തിറക്കിയ വീഡിയോ കോളിംഗ് ആപ്ലിക്കേഷൻ ' ' ഡ്യുവോ ' ' ശ്രദ്ധേയമാകുന്നതിനിടയിൽ അടുത്ത നീക്കവുമായി ഗൂഗിൾ . ഇറങ്ങി ആഴ്ചകൾക്കുള്ളിൽ തന്നെ മികച്ച ഡൌൺലോഡാണ് ഗൂഗിളിൻറെ ഈ പുതിയ ആപ്പിന് ലഭിക്കുന്നത് . ഇപ്പോൾ ലോകത്ത് ഏറ്റവും കൂടുതൽ ഉപയോഗിക്കുന്ന ഫേസ്ബുക്ക് വീഡിയോ ചാറ്റ് , ഐഎംഒ എന്നിവയോട് കിടപിടിക്കുന്നതാണ് ഡ്യൂവോ എന്നാണ് ടെക് നിരീക്ഷകരുടെ തന്നെ വാദം . അതിനിടയിൽ ലോകത്തിലെ ഏറ്റവും കൂടുതൽപ്പേർ ഉപയോഗിക്കുന്ന ചാറ്റിംഗ് ആപ്പ് വാട്ട്സ്ആപ്പിന് വെല്ലുവിളിയായി ഗൂഗിൾ എത്തുന്നത് . ഗൂഗിൾ അലോ ( allo ) ആണ് ഗൂഗിൾ അവതരിപ്പിക്കുന്ന ആപ്പ് . തീർത്തും സിംപിളായ ഇൻറർഫേസ് ആണ് ഈ ആപ്പിനെ ശ്രദ്ധേയമാക്കുന്നത് . ഗൂഗിളിൻറെ ജി ടോക്ക് പോലുള്ള സംവിധാനങ്ങളെ മറികടന്നാണ് ഫേസ്ബുക്കും , മെസഞ്ചറും പോലുള്ള ചാറ്റിംഗ് ആപ്പുകൾ ഉപയോക്താക്കളെ സ്വന്തമാക്കിയത് . ഹാങ്ങ്ഔട്ട് വീഡിയോ ചാറ്റ് അടക്കമുള്ള സംവിധാനങ്ങൾ പകരം ഒരുക്കിയെങ്കിലും ഗൂഗിളിന് കാര്യമായ നേട്ടം കൈവരിക്കാൻ സാധിച്ചില്ല . അതിനാലാണ് പുതിയ ആപ്പുമായി ഗൂഗിൾ എത്തുന്നത് . എൻഡ് ടു എൻഡ് എൻക്രിപ്ഷൻ സംവിധാനത്തോടെയാണ് അലോ എത്തുന്നത് . ഒപ്പം പ്രൈവറ്റ് ചാറ്റിംഗിനും ഡിസപ്പീയർ സന്ദേശങ്ങൾക്കും ഗൂഗിൾ ഈ ആപ്പിൽ പ്രധാന്യം നൽകുമെന്ന് ആൻഡ്രോയ്ഡ് പോലീസ് റിപ്പോർട്ട് ചെയ്യുന്നു ."
entertainment,"സുരേഷ് ഗോപിയുടെ മുഖത്ത് നോക്കാൻ പോലും തനിക്കു കുറേ വർഷങ്ങളായി കഴിഞ്ഞില്ലെന്ന് എന്നു സംവിധായകൻ ലാൽ ജോസ് . ഫൊക്കാനയുടെ ഫിലിം അവാർഡ് ചടങ്ങിൽ വെച്ചായിരുന്നു ലാൽ ജോസ് ഇക്കാര്യം പറഞ്ഞത് . സുരേഷ് ഗോപി ലാൽ ജോസ് കൂട്ടുകെട്ടിൽ പുറത്തിറങ്ങിയ 2001 ലെ ചിത്രമായ രണ്ടാഭാവത്തിൻറെ പരാജയത്തെ തുടർന്നായിരുന്നു ഇത് . ഈ ചിത്രത്തിൽ സുരേഷ് ഗോപി ഡബിൾ റോളിലാണ് എത്തിരുന്നത് . ബിജു മേനോൻ , തിലകൻ , നരേന്ദ്ര പ്രസാദ് , പൂർണ്ണിമ ഇന്ദ്രജിത്ത് എന്നിവരായിരുന്നു പ്രധാന കഥപാത്രങ്ങളെ അവതരിപ്പിച്ചിരുന്നത് . എന്നാൽ ചിത്രം ബോക്സ് ഓഫിസിൽ പരാജയപ്പെട്ടു . അതോടു കൂടിയാണ് കുറ്റബോധം കൊണ്ട് ഒരു വർഷം സുരേഷ് ഗോപിയെ കണ്ടില്ലെന്ന് ലാൽ ജോസ് പറഞ്ഞത് . എന്നാൽ രണ്ടാം ഭാവം ഒരു പരാജയ ചിത്രമായി കണ്ടിട്ടില്ലെന്നു സുരേഷ് ഗോപി വ്യക്തമാക്കി . കഠിന പരിശ്രമത്തിനുമേൽ വന്ന വൻ ദുരന്തമായിരുന്നു അതെന്നും താരം പറഞ്ഞു ."
entertainment,മമ്മൂട്ടി ആരാധകർ ഏറെക്കാലമായി കാത്തിരിക്കുന്ന തമിഴ് ചിത്രം ' പേരൻപി ' ന്റെ ഒഫിഷ്യൽ ട്രെയ്ലർ പുറത്തെത്തി . മമ്മൂട്ടിയുടെ മികച്ച അഭിനയമുഹൂർത്തങ്ങളുള്ള രണ്ട് മിനിറ്റ് ദൈർഘ്യമുള്ള വീഡിയോയാണ് പുറത്തെത്തിയിരിക്കുന്നത് . ചെന്നൈയിൽ നടന്ന വികടൻ സിനി അവാർഡ്സ് വേദിയിൽ മമ്മൂട്ടിയാണ് ട്രെയ്ലർ പുറത്തിറക്കിയത് . സ്പാസ്റ്റിക് പരാലിസിസ് ബാധിച്ച പെൺകുട്ടിയുടെ അച്ഛനാണ് ചിത്രത്തിൽ മമ്മൂട്ടിയുടെ കഥാപാത്രം . അമുദൻ എന്ന കഥാപാത്രം ഒരു ഓൺലൈൻ ടാക്സി ഡ്രൈവറാണ് . മമ്മൂട്ടി കഥാപാത്രത്തിന്റെ മകളായി സാധനയാണ് എത്തുന്നത് . കട്രത് തമിഴും തങ്കമീൻകളും തരമണിയുമൊക്കെ ഒരുക്കിയ റാമാണ് ചിത്രത്തിന്റെ സംവിധാനം . റോട്ടർഡാം ഫിലിം ഫെസ്റ്റിവലിൽ വേൾഡ് പ്രീമിയർ നടന്ന സിനിമയുടെ ഇന്ത്യൻ പ്രീമിയർ ഗോവ ചലച്ചിത്രമേളയിലായിരുന്നു . രണ്ട് വേദികളിലും വലിയ സ്വീകാര്യത ലഭിച്ച ചിത്രം അടുത്ത മാസം തീയേറ്ററുകളിലെത്തും .
business,"ടെലികോം രംഗത്ത് റിലയൻസ് ജിയോ തുടങ്ങിവച്ച പോരാട്ടം ഏറ്റെടുത്ത് ഐഡിയ . ഐടെൽ സ്മാർട്ട്ഫോൺ ബ്രാൻഡുമായി ചേർന്ന് ഓരോ മാസവും ഓരോ ജിബി സൌജന്യ ഡാറ്റ നൽകാനാണ് കമ്പനി ലക്ഷ്യമിടുന്നത് . ഇന്റൽ പ്രത്യേകം പുറത്തിറക്കുന്ന സ്മാർട്ട്ഫോണുകളിൽ മാത്രമായിരിക്കും പ്രസ്തുത ഓഫർ ലഭ്യമാകുക . ബുധനാഴ്ച മുതലാണ് ഓഫർ ലഭ്യമായിത്തുടങ്ങുക . ആറ് മാസത്തേയ്ക്കാണ് സേവനം . ഐടെൽ 409 , ഐടെൽ 407 , ഐടെൽ 1508പ്ലസ് , ഐടെൽ 1516 എന്നീ ഫോണുകളിലാണ് ഐഡിയയുടെ ഓഫർ ലഭിക്കുക . റിലയൻസ് ജിയോ ഗൂഗിളുമായി ചേർന്ന് കുറഞ്ഞ ചെലവിൽ 4ജി സ്മാർട്ട്ഫോൺ പുറത്തിറക്കാനുള്ള ചർച്ചകൾ നടക്കുന്നുണ്ടെന്ന വാർത്തകൾക്ക് പിന്നാലെയാണ് ഐഡിയയുടെ പ്രഖ്യാപനം . ഇതിന് മുമ്പ് സൌജന്യ റോമിംഗ് ഓഫറുകൾ പ്രഖ്യാപിച്ചുകൊണ്ടും ഐഡിയ ഉപയോക്താക്കളെ തങ്ങൾക്കൊപ്പം നിർത്തിയിരുന്നു . ആറ് ജിബി സൌജന്യ ഡാറ്റ ലഭിക്കുന്നതിനായി ഐടെൽ ഫോണിൽ നിന്ന് http : / / i4all . ideacellular . com / offers എന്ന ലിങ്കിൽ ക്ലിക്ക് ചെയ്ത് ഓഫർ ആനുകൂല്യം അനുഭവിക്കാവുന്നതാണ് . മെയിൻ പേജിലുള്ള ലെറ്റ്സ് സ്റ്റാർട്ട് എന്ന ബട്ടണിൽ ക്ലിക്ക് ചെയ്യുന്നതോടെയാണ് ഓഫറിനുള്ള നടപടി ക്രമങ്ങൾ പൂർത്തിയാവുക . സൌജന്യ ഓഫർ ആക്ടിവേറ്റ് ആയാലുടൻ തന്നെ ഫോണിൽ മെസേജും ലഭിക്കും . ആദ്യമാസത്തിൽ സേവനം തികച്ചു സൌജന്യമായിരിക്കും . എന്നാൽ അടുത്ത മാസം മുതൽ പ്രതിമാസം 50 രൂപ റീച്ചാർജ് അനിവാര്യമാണ് ."
sports,ഐപിഎല്ലിൽ ആവേശം അവസാന ഓവറിലേക്ക് നീണ്ട പോരാട്ടത്തിൽ കിംഗ്സ് ഇലവൻ പഞ്ചാബിനെ ഏഴു റൺസിന് തകർത്ത് കൊൽക്കത്ത നൈറ്റ് റൈഡേഴ്സ് പോയന്റ് പട്ടികയിൽ ഗുജറാത്ത് ലയൺസിനെ പിന്തള്ളി ഒന്നാം സ്ഥാനത്തെത്തി . 165 റൺസ് വിജയലക്ഷ്യം പിന്തുടർന്ന പഞ്ചാബിനെ ആന്ദ്ര റസലിന്റെ മാസ്മരിക ബൌളിംഗ് മികവിലാണ് കൊൽക്കത്ത മറികടന്നത് . അവസാന ഓവറിൽ നാലു വിക്കറ്റ് ശേഷിക്കെ 12 റൺസായിരുന്നു പഞ്ചാബിന് ജയിക്കാൻ വേണ്ടിയിരുന്നത് . എന്നാൽ റസൽ എറിഞ്ഞ അവസാന ഓവറിൽ മൂന്ന് വിക്കറ്റ് നഷ്ടമാക്കിയ പഞ്ചാബിന് നാലു റൺസെ എടുക്കാനായുള്ളു . മത്സരത്തിലാകെ നാലോവറിൽ 20 റൺസ് വഴങ്ങി നാലു വിക്കറ്റ് വീഴ്ത്തിയ റസൽ കളിയിലെ കേമനായി . തുടക്കത്തിലെ തകർച്ചയ്ക്കുശേഷം വൃദ്ധിമാൻ സാഹയും ( 20 പന്തിൽ 24 ) ഗ്ലെൻ മാക്സ്വെല്ലും ( 42 പന്തിൽ 68 ) നടത്തിയ ചെറുത്തുനിൽപ്പാണ് പഞ്ചാബിനെ വിജയത്തിനടുത്തെത്തിച്ചത് . എന്നാൽ പതിനാറാം ഓവറിൽ മാക്സ്വെല്ലിനെ പിയൂഷ് ചൌള വിക്കറ്റിന് മുന്നിൽ കുടുക്കിയതോടെ പഞ്ചാബിന്റെ വിജയത്തിലേക്കുള്ള വഴി അടഞ്ഞു . ഗുർകീരത് സിംഗും ( 11 ) ആക്ഷർ പട്ടേലും ( 7 പന്തിൽ 21 ) അവസാന ഓവറിൽ റണ്ണൌട്ടാക്കുക കൂടിചെയ്തതോടെ കൊൽക്കത്ത ജയവുമായി മടങ്ങി . നേരത്തെ ആദ്യം ബാറ്റ് ചെയ്ത കൊൽക്കത്തയ്ക്ക് റോബിൻ ഉത്തപ്പയും ( 49 പന്തിൽ 70 ) ക്യാപ്റ്റൻ ഗൌതം ഗംഭീറും ( 45 പന്തിൽ 54 ) മിന്നും തുടക്കമാണ് നൽകിയത് . ഓപ്പണിംഗ് വിക്കറ്റിൽ ഇരുവരും ചേർന്ന് 13.3 ഓവറിൽ 101 റൺസടിച്ചു . എന്നാൽ അവസാന ഓവറുകളിൽ ആഞ്ഞടിക്കാനാവാഞ്ഞത് കൊൽക്കത്തയ്ക്ക് തിരിച്ചടിയായി . 16 പന്തിൽ 19 റൺസെടുത്ത യൂസഫ് പത്താൻ പുറത്താകാതെ നിന്നപ്പോൾ റസൽ 10 പന്തിൽ 16 റൺസെടുത്തു .
sports,ഇന്ത്യക്കെതിരായ രണ്ടാം ഏകദിനത്തിലും ദയനീയ തോൽവി വഴങ്ങിയ സിംബാബ്വെ ടീമിന്റെ പ്രകടനം കണ്ട് തനിക്ക് തൂങ്ങിച്ചാവാനാണ് തോന്നിയതെന്ന് ടീം പരിശീലകനായ മഖായ എന്റിനി . ആ സമയത്ത് ഗ്രൌണ്ടിനടുത്ത് വല്ല തക്കാളിച്ചെടിയുമുണ്ടായിരുന്നെങ്കിൽ ഞാൻ പോയി തൂങ്ങിച്ചത്തേനെ - തോൽവിയിലുള്ള അരിശം മറച്ചുവെയ്ക്കാത്ത എന്റിനി പറഞ്ഞു . പരിചയസമ്പന്നരായ ഒട്ടേറെ കളിക്കാരുണ്ടായിട്ടും ടീമിന് മികച്ച പോരാട്ടംപോലും നടത്താനാകാത്തതിനെക്കുറിച്ചായിരുന്നു എന്റിനി പൊട്ടിത്തെറിച്ചത് . മത്സരത്തിനിടെ ഗ്യാലറിയിലുണ്ടായിരുന്ന സിംബാബ്വെ ആരാധകർ ടീമിന്റെ മോശം പ്രകടനത്തിൽ പ്ലക്കാർഡുകളുയർത്തി പ്രതിഷേധിച്ചിരുന്നു . മോശം പ്രകടനങ്ങളെ പിന്തുണയ്ക്കാൻ ഞങ്ങൾക്കാവില്ലെന്ന് പറഞ്ഞായിരുന്നു ആരാധകരുടെ പ്രതിഷേധം . ഇന്ത്യക്കെതിരായ ഏകദിന പരമ്പരയിലെ ആദ്യ രണ്ട് മത്സരങ്ങളിലും ദയനീയ തോൽവിയാണ് സിംബാബ്വെ വഴങ്ങിയത് . 1990കളിലും രണ്ടായിരത്തിന്റെ തുടക്കത്തിലും മികച്ച ടീമായിരുന്നു സിംബാബ്വെ പക്ഷെ രാഷ്ട്രീയകാരണങ്ങളാൽ പല പ്രമുഖരും രാജ്യം വിട്ടതോടെ ദുർബലസംഘമായി മാറി . മുൻ ദക്ഷിണാഫ്രിക്കൻ പേസറായ എന്റിനിയാണ് ഇപ്പോൾ സിംബാബ്വെയെ പരിശീലിപ്പിക്കുന്നത് .
business,"എയർ ഇന്ത്യയെ വിൽക്കാനുള്ള കേന്ദ്ര സർക്കാർ തീരുമാനം നടപ്പാക്കാൻ വലിയ ബുദ്ധിമുട്ടായിരിക്കുമെന്ന് നീതി ആയോഗ് ഉപാധ്യക്ഷൻ അരവിന്ദ് പനഗരിയ . 52 , 000 കോടി നഷ്ടത്തിൽ പ്രവർത്തിക്കുന്ന ഒരു സ്ഥാപനത്തെ ആരെങ്കിലും വാങ്ങുമോയെന്ന് സംശയമാണെന്നും കമ്പനി വിൽക്കാൻ തീരുമാനിക്കുകയാണെങ്കിൽ തന്നെ ഈ കട ബാധ്യത പൂർണ്ണമായോ ഭാഗികമായോ എഴുതിത്തള്ളുമോയെന്ന് സർക്കാർ വ്യക്തമാക്കണമെന്നും അദ്ദേഹം പറഞ്ഞു . നഷ്ടത്തിൽ നിന്ന് നഷ്ടത്തിലേക്ക് കുതിക്കുന്ന എയർ ഇന്ത്യ ജനങ്ങളുടെ നികുതിപ്പണം കൊണ്ടാണ് ഇപ്പോൾ പ്രവർത്തിക്കുന്നത് . വിപണിയിൽ കടുത്ത മത്സരവും കമ്പനി നേരിടുന്നു . ഇത്തരമൊരു പൊതുമേഖലാ കമ്പനിയെ പൂർണ്ണമായും സ്വകാര്യ വത്കരിക്കണമോ എന്ന് സർക്കാർ ആലോചിക്കണം . ആഭ്യന്തര കമ്പനികൾക്ക് മാത്രമാണോ അതോ രാജ്യാന്തര തലത്തിൽ വാങ്ങാൻ സന്നദ്ധതയുള്ളവരെ പരിഗണിക്കുമോ എന്ന കാര്യവും സർക്കാർ തീരുമാനിക്കണം . വിൽക്കാനാണ് തീരുമാനിക്കുന്നതെങ്കിൽ പോലും ദേശീയ വിമാനക്കമ്പനിയെന്ന നിലയിൽ ചെറിയൊരുശതമാനം ഓഹരിയെങ്കിലും സർക്കാർ കൈവശം വെയ്ക്കണമെന്നും അരവിന്ദ് പനഗരിയ പറഞ്ഞു . 52 , 000 കോടി രൂപയുടെ കടം അത്ര നിസ്സാരമല്ല . ഇത്രയും വലിയ ബാധ്യതയോടെ ആരെങ്കിലും കമ്പനി ഏറ്റെടുക്കുമോയെന്ന കാര്യത്തിലും സംശയമുണ്ട് . അതുകൊണ്ട് തന്നെ കടം പൂർണ്ണമായോ ഭാഗികമായോ എഴുതിത്തള്ളുന്ന കാര്യം സർക്കാറിന് പരിഗണിക്കേണ്ടി വരും . കമ്പനിയെ പുനരുജ്ജീവിപ്പിക്കാൻ നീതി ആയോഗ് നിർദ്ദേശങ്ങൾ സമർപ്പിച്ചിട്ടുണ്ടെന്നും ഇത് കേന്ദ്ര സിവിൽ വ്യോമയാന മന്ത്രാലയത്തിന്റെ പരിഗണനയിലാണെനന്നും അദ്ദേഹം പറഞ്ഞു ."
business,"തുടർച്ചയായ രണ്ടാം ദിവസവും ഇന്ത്യൻ ഓഹരി വിപണി നഷ്ടത്തിൽ വ്യാപാരം തുടരുന്നു . സെൻസെക്സ് 166 പോയിന്റ് നഷ്ടത്തിലും നിഫ്റ്റി 51 പോയിന്റ് നഷ്ടത്തിലുമാണ് ഇന്ന് വ്യാപാരം തുടങ്ങിയത് . എൻടിപിസി , ഒഎൻജിസി , അദാനി പോർട്ട്സ് എന്നീ ഓഹരികൾ ഇന്ന് നേട്ടത്തിലാണ് . ടാറ്റ മോട്ടോഴ്സ് , ടാറ്റ സ്റ്റീൽ , ഇൻഡസ് ഇൻഡ് ബാങ്ക് എന്നീ ഓഹരികളിലും നഷ്ടം സംഭവിച്ചു . ആഗോള വിപണിയിലെ നഷ്ടം തന്നെയാണ് ഇന്ത്യൻ ഓഹരിവിപണിയിലും പ്രതിഫലിക്കുന്നത് . ആഗോള സാമ്പത്തിക മാന്ദ്യത്തെത്തുടർന്ന് നിക്ഷേപകരുടെ താൽപര്യം വർധിച്ചതും യുഎസ് ട്രഷറിയിൽ നിന്നുള്ള വരുമാനം വർധിച്ചതും വാൾ സ്ട്രീറ്റിലെ ഇടിവിന് കാരണമായി . എണ്ണ വിലയിൽ ഇന്ന് ഒരു ശതമാനമാണ് ഇടിവുണ്ടായിരിക്കുന്നത് . ഡോളറിനെതിരെ രൂപയുടെ മൂല്യം വീണ്ടും ഇടിഞ്ഞു . 15 പൈസയുടെ ഇടിവാണ് ഇന്നുണ്ടായത് . ഡോളറിനെതിരെ രൂപയുടെ മൂല്യം 70 രൂപ 64 പൈസയാണ് ഇന്നത്തെ നിരക്ക് . അമേരിക്കൻ കറൻസിയുടെ ആവശ്യം വർധിച്ചതോടെ നാണയപ്പെരുപ്പം വീണ്ടും താഴ്ന്നു . ചൊവ്വാഴ്ച നാലു പൈസയുടെ ഇടിവിൽ ഡോളറിന് 70.50 എന്ന നിലയിലാണ് രൂപ വ്യാപാരം അവസാനിപ്പിച്ചത് ."
business,"ലോകത്തിലെ സമ്പന്നരാഷ്ട്രങ്ങളിൽ ഇന്ത്യക്ക് ഏഴാം സ്ഥാനം . ന്യൂ വേൾഡ് വെൽത്ത് പുറത്തുവിട്ട 2016ലെ സമ്പന്ന രാജ്യങ്ങളുടെ പട്ടികയിലാണ് ഇന്ത്യയ്ക്ക് ഏഴാം സ്ഥാനം . 5 , 600 ശതകോടി ഡോളറാണ് ഇന്ത്യയുടെ ആസ്തി എന്നാണ് പഠനം പറയുന്നത് . 48 , 900 ശതകോടി ഡോളറുമായി അമേരിക്കൻ ഐക്യനാടുകളാണ് ഒന്നാം സ്ഥാനത്ത് . ചൈന രണ്ടാം സ്ഥാനത്തും ജപ്പാൻ മൂന്നാം സ്ഥാനത്തുമാണ് . 17 , 400 ശതകോടി ഡോളർ , 15,100 ശതകോടി ഡോളർ എന്നിങ്ങനെയാണ് യഥാക്രമം ഈ രാജ്യങ്ങളുടെ ആസ്തി . നാലാം സ്ഥാനത്ത് ബ്രിട്ടൻ ആണ് . ജർമ്മനി അഞ്ചാം സ്ഥാനത്തും , ഫ്രാൻസ് ആറാം സ്ഥാനത്തുമാണ് . കാനഡ , ഓസ്ട്രേലിയ , ഇറ്റലി , എന്നീ രാജ്യങ്ങളാണ് ഇന്ത്യക്കു പിന്നിലുള്ളത് . കഴിഞ്ഞ അഞ്ചു വർഷത്തെ കണക്ക് പരിശോധിച്ചാൽ ചൈനയാണ് ഏറ്റവും വേഗത്തിൽ വളരുന്ന രാജ്യമെന്നും ഇന്ത്യയുടെ വളർച്ച ജനസംഖ്യയെ അടിസ്ഥാനമാക്കിയുള്ളതാണെന്നും റിപ്പോർട്ടിൽ പറയുന്നു ."
entertainment,"മോഹൻലാൽ ആരാധികയായി മഞ്ജുവാര്യർ തിളങ്ങിയ മോഹൻലാൽ എന്ന ചിത്രം തമിഴിലേക്ക് . രജനികാന്തിന്റെ ആരാധികയുടെ കഥ പറയുന്ന ചിത്രമായിട്ടായിരിക്കും തമിഴിൽ ചിത്രം ഒരുങ്ങുക . മോഹൻലാലിൻറെ കടുത്ത ആരാധികയായി മലയാളത്തിൻറെ ലേഡി സൂപ്പർ സ്റ്റാർ മഞ്ജു വാര്യർ തിളങ്ങിയ ചിത്രമാണ് ' മോഹൻലാൽ ' . കഥ കടമെടുത്ത് ചിത്രം തമിഴിലേക്ക് മാറ്റുമ്പോൾ ആരാധന സ്വാഭാവികമായും രജനികാന്തിനോടാകും . മലയാളത്തിൽ തിളങ്ങിയ മഞ്ജു വാര്യരുടെ വേഷം തമിഴിൽ ചെയ്യുന്നത് ജ്യോതികയാണെന്നാണ് റിപ്പോർട്ട് . ചിത്രത്തിന്റെ രചയിതാവ് സുനീഷ് വരനാട് തന്റെ ഫെയ്സ്ബുക്ക് പേജിലൂടെയാണ് ഇക്കാര്യം അറിയിച്ചത് . മലയാളത്തിൽ മഞ്ജു വാര്യരും ഇന്ദ്രജിത്തും പ്രധാനവേഷത്തിലെത്തിയ ചിത്രം സംവിധാനം ചെയ്തത് സാജിദ് യാഹിയയാണ് . സലിം കുമാർ , അജു വർഗീസ് , സൌബിൻ ഷാഹിർ , എന്നിവർ പ്രധാന വേഷത്തിലെത്തിയ ചിത്രം തിയേറ്ററിൽ പ്രദർശനം തുടരുകയാണ് . ഇതിന് മുൻപ് മഞ്ജുവാര്യർ നായികയായെത്തിയ ' ഹൌ ഓൾഡ് ആർ യൂ ' തമിഴിൽ റീമേക്ക് ചെയ്തപ്പോഴും ജ്യോതികയായിരുന്നു പ്രധാനവേഷത്തിലെത്തിയത് . ചിത്രം തമിഴിൽ വലിയ വിജയം നേടിയിരുന്നു . രജനി സെൽവിയുടെ കാര്യത്തിൽ ജ്യോതികയുടെ ഭാഗത്തുനിന്നു ഔദ്യോഗികമായ അറിയിപ്പൊന്നും ഇതുവരെയുണ്ടായിട്ടില്ല . ഇപ്പോൾ മണി രത്നം ചിത്രമായ ' ചെക്കാ സെവന്ത വാന ' ത്തിൽ അഭിനയിക്കുകയാണ് ജ്യോതിക ."
technology,ചൊവ്വയിൽ വെള്ളമുണ്ടോ എന്ന ചോദ്യത്തിന് വ്യക്തമായ ഉത്തരം . ചൊവ്വയുടെ ഉപരിതലത്തിൽ ഐസുകളാൽ മൂടിപ്പുതച്ച് കിടക്കുന്ന വൻ കുഴിയുടെ ചിത്രം യൂറോപ്യൻ ബഹിരാകാശ ഏജൻസി പുറത്തുവിട്ടു . നാസയുടെ പേടകങ്ങൾ പകർത്തിയ നിരവധി ചിത്രങ്ങൾ പുറത്തുവന്നിട്ടുണ്ടെങ്കിലും ഇതുപോലൊരു ചിത്രം ആദ്യമായാണ് ഭൂമിയിലേക്ക് എത്തുന്നത് . യൂറോപ്യൻ ബഹിരാകാശ ഏജൻസിയുടെ മാർസ് എക്സ്പ്രസ് ഓർബിറ്റർ പകർത്തിയ ചിത്രമാണ് ഇപ്പോൾ പുറത്തുവിട്ടിരിക്കുന്നത് . ചൊവ്വയുടെ ഉത്തര ധ്രുവത്തിൽ 82 കിലോമീറ്റർ വ്യാപ്തിയുള്ള കോറോലെവ് ഗർത്തത്തിലാണ് മഞ്ഞു കണ്ടെത്തിയിരിക്കുന്നത് . മഞ്ഞു നിറഞ്ഞുകിടക്കുന്ന വലിയ തടാകം പോലെയും തോന്നിക്കുന്നതാണ് ചിത്രം . ഏകദേശം 200 കിലോമീറ്റർ ആഴത്തിൽ വരെ മഞ്ഞുണ്ടെന്നാണ് കണക്കാക്കുന്നത് . ഈ ഗർത്തത്തിൽ ആകെ 2200 ക്യുബിക് കിലോമീറ്റർ മഞ്ഞുണ്ടെന്നും ഗവേഷകർ പറയുന്നു . 2003 ലാണ് യൂറോപ്യൻ ബഹിരാകാശ ഏജൻസിയുടെ മാർസ് എക്സ്പ്രസ് ഓർബിറ്റർ ചൊവ്വയെ പഠിക്കാൻ യാത്രതിരിച്ചത് . 15 വർഷം പൂർത്തിയാകാൻ ഇരിക്കെയാണ് ലോകം കാത്തിരുന്ന ചിത്രം .
business,"സ്വർണം സുരക്ഷിത നിക്ഷേപമായിട്ടാണ് കണക്കാക്കപ്പെട്ടിരുന്നത് . പക്ഷെ ഇപ്പോൾ സ്വർണവില കുത്തനെ താഴോട്ട് പോകുന്ന കാഴ്ചയാണ് കണ്ടുവരുന്നത് . സംസ്ഥാനത്ത് തുടർച്ചയായ മൂന്നാം ദിവസവും സ്വർണവില കുറഞ്ഞു . ശനിയാഴ്ചത്തെ വിപണി വില പ്രകാരം പവന് 21,800 രൂപയും ഗ്രാമിന് 2725 രൂപയുമാണ് . ഇതോടെ ഈ മാസത്തെ ഏറ്റവും കുറഞ്ഞ നിരക്കിലാണ് ഇന്ന് വ്യാപാരം നടക്കുന്നത് . ബുധനാഴ്ച മുതലുള്ള വിലനിരക്ക് പരിശോധിച്ചാൽ 320 രൂപയുടെ കുറവാണ് ഉണ്ടായിരിക്കുന്നത് . ബുധനാഴ്ച പവന് 22,120 രൂപയായിരുന്നു വില . വ്യാഴാഴ്ച വിലയിൽ 80 രൂപയുടെ കുറവ് വന്നു . വെള്ളിയാഴ്ച വിലയിൽ 160രൂപയുടെ കുറവുണ്ടായി . ഇന്ന് 80 രൂപയുടെ കുറവാണ് വന്നിരിക്കുന്നത് . ആഗോള വിപണയിൽ ഉണ്ടായ ഇടിവാണ് ആഭ്യന്തര വിപണയിലും സ്വർണ വില കുറയാൻ കാരണമായിട്ടുള്ളത് എന്നാണ് വിലയിരുത്തപ്പെടുന്നത് . സ്വർണത്തിന് ഡിമാന്റ് കുറഞ്ഞു എന്നതും ഒരു കാരണമാണ് . എണ്ണ വിലയും ഖനനവും സ്വർണവിലയെ ബാധിക്കുന്ന ഘടകങ്ങളാണ്"
business,"പൊതുമേഖലാ ബാങ്കുകളെ ശക്തിപ്പെടുത്തി വായ്പാ ലഭ്യത ഉദാരമാക്കുമെന്ന കേന്ദ്രസർക്കാറിന്റെ പ്രഖ്യാപനം ഓഹരി വിപണിയെ റെക്കോർഡ് ഉയരത്തിലെത്തിച്ചു . വ്യാഴാഴ്ച സെൻസെക്സും നിഫ്റ്റിയും റെക്കോർഡ് ഉയരത്തിലെത്തിയ ശേഷം താഴേക്കിറങ്ങുകയായിരുന്നു . മുംബൈ ഓഹരി സൂചിക 33151 വരെ ഉയർന്നതിനു ശേഷം 33147.13ലാണ് ക്ലോസ് ചെയ്തത് . ദേശീയ ഓഹരി സൂചിക 10350 വരെ ഉയർന്നെങ്കിലും ക്ലോസ് ചെയ്തത് 10343.80ലാണ് . ലാഭമെടുക്കാൻ നിക്ഷേപകരുണ്ടാക്കിയ വിൽപ്പന സമ്മർദ്ദമാണ് വിപണിയെ താഴേക്ക് വലിച്ചത് . പൊളാരിസ് കൺസൾട്ടിങ് , സ്റ്റീൽ അതോറിറ്റി , ഐഎഫ്സിഐ ലിമിറ്റഡ് , അദാനി പവർ തുടങ്ങിയ കമ്പനികളാണ് ഏറ്റവും കൂടുതൽ നേട്ടമുണ്ടാക്കിയത് . അതേ സമയം ജയപ്രകാശ് അസോസിയേറ്റ്സ് , ടാറ്റാ കമ്യൂണിക്കേഷൻ , യൂക്കോ ബാങ്ക് , എംഫസിസ് , കോറണ്ടൽ ഇന്റർനാഷണൽ തുടങ്ങിയ കമ്പനികൾക്ക് അത്ര നല്ല ദിവസമായിരുന്നില്ല . ബാങ്കുകളുടെ മൂലധന അടിത്തറ ശക്തിപ്പെടുത്താൻ 2.11 ലക്ഷം കോടി രൂപയാണ് മാറ്റിവെയ്ക്കുന്നത് . സർക്കാറിന്റെ പ്രഖ്യാപനം കൊണ്ട് ഏറ്റവും കൂടുതൽ മെച്ചമുണ്ടായത് സ്റ്റേറ്റ് ബാങ്ക് ഓഫ് ഇന്ത്യക്കാണ് . 330 . 10രൂപയിൽ വിൽപ്പന ആരംഭിച്ച ഓഹരി ഒരു സമയത്ത് 350.80 രൂപവരെ പോയിരുന്നു . ഒരാഴ്ച മുമ്പ് വെറും 246 രൂപ മാത്രം വിലയുണ്ടായിരുന്ന ഓഹരി വ്യാഴാഴ്ച ക്ലോസ് ചെയ്തത് 320.65 പൈസ എന്ന നിലയിലാണ് ."
business,"സംസ്ഥാനത്തെ കർഷകർക്ക് 1600 കോടി രൂപയുടെ വായ്പ അനുവദിക്കുമെന്ന് എസ് . ബി . ഐ . കൃഷിമന്ത്രിയുമായി ബാങ്ക് അധികൃതർ നടത്തിയ ചർച്ചയിലാണ് തീരുമാനം . കർഷകരുടെ വായ്പാ കുടിശ്ശികയുടെ പകുതി തുക എഴുതിത്തള്ളുമെന്നും ബാങ്ക് പ്രഖ്യാപിച്ചു . ടി ലയനത്തോടെ കർഷക ദ്രോഹ നടപടികൾ സ്വീകരിക്കുന്നു എന്നാരോപിച്ച് നേരത്തെ കർഷകർ എസ് . ബി . ഐയെ ബഹിഷ്കരിച്ചിരുന്നു . ഇത് സർക്കാരും എസ് . ബി . ഐയും തമ്മിലുള്ള സ്വരചേർച്ചയില്ലായ്മയ്ക്കും വഴിവെച്ചു . തുടർന്ന് എസ് . ബി . ഐ ഉന്നത ഉദ്യോഗസ്ഥർ കൃഷി മന്ത്രിയുമായി നടത്തിയ സമവായ ചർച്ചയിലാണ് പുതിയ തീരുമാനങ്ങൾ പ്രഖ്യാപിച്ചത് . മാർച്ച് 31നകം 1,600 കോടി രൂപ കാർഷിക വായ്പ ഇനത്തിൽ എസ് . ബി . ഐ സംസ്ഥാനത്ത് അനുവദിക്കും . നിലവിൽ കാർഷിക വായ്പ കുടിശ്ശിക ഉള്ളവർക്ക് കടാശ്വാസ പദ്ധതി നടപ്പാക്കും . മൊത്തം കുടിശ്ശികയുടെ പകുതി അടച്ചാൽ ബാക്കി എഴുതിത്തള്ളും . 2016 മാർച്ച് 31ന് കുടിശ്ശികയുള്ളതായി ബാങ്ക് കണക്കാക്കിയ 36,000 കർഷകർക്കാണ് ഇതിന്റെ ഗുണം കിട്ടുന്നത് . പച്ചക്കറി കൃഷിക്ക് നാല് ശതമാനം പലിശയിൽ മൂന്ന് ലക്ഷം രൂപ വരെ വായ്പ അനുവദിക്കും . 37 ശതമാനത്തോളം കർഷകരാണ് സംസ്ഥാനത്ത് എസ് . ബി . ഐയിലൂടെ ഇടപാട് നടത്തുന്നത് . ഇവർ കൂട്ടത്തോടെ അക്കൌണ്ട് പിൻവലിക്കുമെന്ന സാഹചര്യത്തിലാണ് ബാങ്കും സർക്കാരും തമ്മിൽ ചർച്ചയ്ക്ക് വഴിയൊരുങ്ങിയത് . കർഷകരുടെ പരാതികൾ കേൾക്കാൻ കൃഷി മന്ത്രി വിളിപ്പുറത്ത് എന്ന കോൾ സെന്റർ സംവിധാനം നവംബർ ഒന്നിന് തുടങ്ങും . എല്ലാ മാസത്തെയും ആദ്യ ബുധനാഴ്ചകളിൽ വൈകുന്നേരം 5.30 മുതൽ 6.30 വരെ കൃഷി മന്ത്രിയോട് നേരിട്ട് ഫോണിൽ പരാതി അറിയിക്കാം ."
business,"റിലയൻസ് ജിയോയോട് കിടപിടിക്കാൻ പ്ലാനുകൾ അപ്ഗ്രേഡ് ചെയ്ത് എയർടെൽ . എയർടെൽ 399 രൂപയുടെ പ്ലാനാണ് അപ്ഗ്രേഡ് ചെയ്തിട്ടുള്ളത് . ഓഫർ കാലാവധി 28 ദിവസത്തിൽ നിന്ന് 7൦ ദിവസമാക്കി ഉയർത്തുകയും ചെയ്തിട്ടുണ്ട് . നിലവിൽ പ്രതിദിനം ഒരു ജിബി 3ജി / 4ജി ഡാറ്റയാണ് ഈ ഓഫറിൽ ലഭിക്കുന്നത് . അൺലിമിറ്റഡ് ലോക്കൽ , എസ്ടിഡി വോയ്സ് കോൾ ഓഫറിന് പുറമേ സൌജന്യ റോമിംഗും ഈ ഓഫറിൽ ലഭ്യമാണ് . പ്രതിദിനം 100 എസ്എംഎസുകളും ഇതിനൊപ്പം ജിയോ ഉപയോക്താക്കൾക്ക് ലഭിച്ചിരുന്നു . റിലയൻസ് ജിയോ 398 രൂപയുടെ പ്ലാൻ പുറത്തിറക്കിയതോടെയാണ് എയർടെൽ ഓഫർ കാലാവധി 84 ദിവസമായി ഉയർത്തിയത് . റിലയൻസ് ജിയോയുടെ 398 രൂപയുടെ പ്ലാനിനോട് മത്സരിക്കുന്നതിന് വേണ്ടിയാണ് ഭാരതി എയർടെൽ 399 രൂപയുടെ പ്ലാൻ അപ്ഗ്രേഡ് ചെയ്തിട്ടുള്ളത് . പ്രതിദിനം 1.5 ജിബി ഹൈസ്പീഡ് ഡാറ്റയ്ക്കൊപ്പം അൺലിമിറ്റഡ് ലോക്കൽ - എസ്ടിഡി വോയ്സ് കോളുകളും പ്രതിദിനം 100 എസ്എംഎസുകളുമാണ് ജിയോയുടെ ഈ പ്രീ പെയ്ഡ് പ്ലാനിലുള്ളത് . ജിയോ ആപ്പുകളുടെ സേവനവും ഈ പ്ലാനിലുണ്ട് . 7൦ ദിവസമാണ് റിലയൻസ് ജിയോയുടെ ഓഫർ കാലാവധി . ഇന്ത്യയിലെ ചില ടെലികോം സർക്കിളുകളിൽ മാത്രം ലഭ്യമായിട്ടുള്ള 149 രൂപയുടെ ഓഫറാണ് എയർടെൽ അടുത്തതായി പരിഷ്കരിച്ചിട്ടുള്ളത് . ആന്ധ്രപ്രദേശ് , തെലങ്കാന സർക്കിളുകളിലാണ് 149 രൂപയുടെ എയർടെൽ പ്രീ പെയ്ഡ് പ്ലാൻ ലഭിക്കുന്നത് . കുറഞ്ഞ നിരക്കിൽ അൺലിമിറ്റഡ് വോയ്സ് കോളുകൾക്ക് പുറമേ പ്രതിദിനം 1 ജിബി 3ജി ഡാറ്റയും 28 ദിവസത്തേയ്ക്ക് ലഭിക്കും . പ്രതിദിനം 100 എസ്എംഎസുകൾ ലഭിക്കുന്ന ഈ പ്ലാനിൽ എയർടെൽ നെറ്റ് വർക്കിലേയ്ക്ക് അൺലിമിറ്റഡ് വോയ്സ് കോളുകളും ലഭിക്കും ."
entertainment,"ഗോവ ചലച്ചിത്രമേളയിൽ നാളെ നടക്കാനിരിക്കുന്ന മമ്മൂട്ടിയുടെ തമിഴ് ചിത്രം പേരൻപിന്റെ പ്രീ - ബുക്കിംഗ് അവസാനിച്ചു . ആരംഭിച്ച് വളരെ വേഗം പ്രീ - ബുക്കിംഗിനായി നീക്കിവച്ചിരുന്ന ടിക്കറ്റുകൾ മുഴുവൻ ഓൺലൈനായും ഓഫ് ലൈനായും ആദ്യമെത്തിയ ഡെലിഗേറ്റുകൾ സ്വന്തമാക്കി . പ്രീ - ബുക്ക് ചെയ്യാതെ നേരിട്ട് പ്രവേശിക്കാവുന്ന റഷ് ലൈൻ ക്യൂവിൽ പ്രതീക്ഷ വയ്ക്കുകയാണ് ചിത്രത്തിന് ടിക്കറ്റ് നേടാനാവാത്ത മലയാളികൾ ഉൾപ്പെടെയുള്ള ഡെലിഗേറ്റുകൾ . ഐനോക്സ് സ്ക്രീൻ രണ്ടിൽ നാളെ രാത്രി 8.30നാണ് ചിത്രത്തിന്റെ ഇന്ത്യൻ പ്രീമിയർ പ്രദർശനം . തീയേറ്ററുകളുടെ വലുപ്പത്തിനനുസരിച്ചാണ് ഗോവ മേളയിൽ എത്രത്തോളം സീറ്റുകൾ പ്രീ - ബുക്കിംഗ് വഴി ഡെലിഗേറ്റുകൾക്ക് ടിക്കറ്റ് ലഭ്യമാക്കണമെന്ന് തീരുമാനിക്കുക . ഐനോക്സ് സ്ക്രീൻ രണ്ട് ഇടത്തരം വലുപ്പമുള്ള തീയേറ്ററാണ് . 256 സീറ്റുകളാണ് ആകെയുള്ളത് . ഇതിന്റെ 95 ശതമാനം സീറ്റുകളാണ് പ്രീ - ബുക്കിംഗിന് വച്ചിരുന്നത് . അവശേഷിക്കുന്ന അഞ്ച് ശതമാനം സീറ്റുകൾക്കായി നാളത്തെ പ്രദർശനത്തിനു മുൻപ് വലിയ ക്യൂ രൂപപ്പെടുമെന്ന് ഉറപ്പാണ് . കഴിഞ്ഞ റോട്ടർഡാം ചലച്ചിത്രമേളയിൽ ഇന്റർനാഷണൽ പ്രീമിയർ കഴിഞ്ഞ ചിത്രത്തിന് ഷാങ്ഹായ് ഉൾപ്പെടെ മറ്റ് മേളകളിലും പ്രദർശനമുണ്ടായിരുന്നു . ഏഷ്യൻ പ്രീമിയർ ആയിരുന്നു ഷാങ്ഹായിലേത് . പ്രദർശനം നടന്ന ഫെസ്റ്റിവലുകളിലെല്ലാം മികച്ച അഭിപ്രായവും ചിത്രം നേടി . അമുദൻ എന്ന ടാക്സി ഡ്രൈവറാണ് ചിത്രത്തിൽ മമ്മൂട്ടിയുടെ കഥാപാത്രം . സമുദ്രക്കനി , അഞ്ജലി അമീർ , സിദ്ദിഖ് , സുരാജ് വെഞ്ഞാറമ്മൂട് എന്നിവരും മമ്മൂട്ടിക്കൊപ്പം പ്രധാന വേഷങ്ങളിലെത്തുന്നു . തേനി ഈശ്വർ ഛായാഗ്രഹണവും ശ്രീകർ പ്രസാദ് എഡിറ്റിംഗും നിർവ്വഹിച്ചിരിക്കുന്നു ."
business,"മൊബൈൽ സേവനദാതാക്കളുടെ കോൾ നിരക്കുകൾ സുതാര്യമാക്കാൻ ടെലികോം റെഗുലേറ്ററി അതോറിറ്റി ഓഫ് ഇന്ത്യ നീക്കങ്ങൾ തുടങ്ങി . താരിഫ് നിരക്കുകൾ ഉടൻ ട്രായ് വെബ്സൈറ്റിൽ പ്രസിദ്ധീകരിക്കുമെന്ന് ചെയർമാൻ അറിയിച്ചു . മൊബൈൽ കോൾ നിരക്കുകൾ കുറയ്ക്കാൻ ശ്രമിക്കുന്നതിന്റെ മുന്നോടിയായാണ് ട്രായുടെ പുതിയ നീക്കം . രാജ്യത്തെ ടെലികോം മേഖലയിൽ സുതാര്യ വിപ്ലവത്തിനൊരുങ്ങുകയാണ് ടെലികോം റെഗുലേറ്ററി ഓഫ് ഇന്ത്യ . താരിഫ് നിരക്കുകൾ ഇലക്ട്രോണിക് രീതിയിൽ സമർപ്പിക്കാൻ മൊബൈൽ സേവന ദാതാക്കൾക്ക് ട്രായ് നിർദ്ദേശം നൽകി . വിവിധ മൊബൈൽ സേവന ദാതാക്കൾ പ്രതിവർഷം 24,000 താരിഫ് നിരക്കുകൾ പ്രഖ്യാപിക്കുന്നു എന്നാണ് കണക്ക് . അധികം വൈകാതെ ഇവ ട്രായ് വെബ്സൈറ്റിൽ പ്രസിദ്ധീകരിക്കും . ഇതോടെ ഉപയോക്താക്കൾക്ക് കൃത്യമായി താരിഫ് നിരക്കുകൾ തെരഞ്ഞെടുക്കാനാവും . രാജ്യത്ത് മൊബൈൽ കോൾ നിരക്കുകൾ വെട്ടിക്കുറയ്ക്കുന്നതിന്റെ ഭാഗമായാണ് ട്രായുടെ പുതിയ നീക്കം വിലയിരുത്തപ്പെടുന്നത് . ഒരു നെറ്റ്വർക്കിൽ നിന്ന് മറ്റൊന്നിലേക്ക് വിളിക്കുമ്പോൾ ഈടാക്കുന്ന ഇന്റർകണക്ട് യൂസേജ് ചാർജ്ജ് കുറയ്ക്കാനും ട്രായ് ധാരണയായിരുന്നു . നിലവിൽ മിനിറ്റിന് 14 പൈസയാണ് ഉപയോക്താക്കളിൽ നിന്ന് ഇന്റർകണക്ട് യൂസേജ് ചാർജ്ജായി മൊബൈൽ കമ്പനികൾ ഈടാക്കുന്നത് . ഇത് 10 പൈസയിൽ താഴെ ആക്കാനാണ് ട്രോയുടെ നീക്കം . ഇതോടെ മൊബൈൽ കോൾ നിരക്കുകളിൽ ഗണ്യമായ കുറവുണ്ടാകും . എന്നാൽ ട്രായുടെ തീരുമാനത്തോട് മൊബൈൽ സേവന ദാതാക്കൾ എങ്ങനെ പ്രതികരിക്കുമെന്ന് വ്യക്തമല്ല . ഇന്റർകണക്ട് യൂസേജ് ചാർജ്ജ് കൂട്ടണമെന്നായിരുന്നു ഭൂരിപക്ഷം മൊബൈൽ സേവന ദാതാക്കളുടെയും നിലപാട് . എന്നാൽ റിലയൻസ് ജിയോ , വോയ്സ് കോളുകൾ സൌജന്യമാക്കിയത് ഇവർക്ക് തിരിച്ചടിയായി . ഇതിന് പിന്നാലെയാണ് ട്രായുടെ നടപടി ."
business,"സാമ്പത്തിക പ്രതിസന്ധിയിൽ പെട്ട് കഴിയുന്ന ഒരാളാണെങ്കിൽ ആശുപത്രിയും ചികിത്സയും എല്ലാം വലിയ പ്രശ്നത്തിലാകുമെന്ന് ഉറപ്പല്ലേ . ഈ സാഹചര്യത്തിൽ ആരാണ് സഹായത്തിനായി ഓടിയെത്താൻ ഉണ്ടാവുക ? ഇന്ത്യ ഫസ്റ്റ് മെഡിം ക്ലെയിം ഈ സാഹചര്യത്തിൽ നിങ്ങളെ സഹായിക്കാനെത്തും ഇന്ത്യഫസ്റ്റ് മെഡി ക്ലെയിം പരിഗണിക്കാൻ ഉള്ള പ്രധാനപ്പെട്ട എട്ട് കാരണങ്ങൾ നോക്കാം 1 . കുടുംബത്തിന് സമഗ്ര ആരോഗ്യ ഇൻഷുറൻസ് നിങ്ങളുടെ കുടുംബത്തിന്റെ മുഴുവൻ ആരോഗ്യവും നിങ്ങൾക്ക് ഇതു വഴി ഇൻഷുർ ചെയ്യാം . ഭാര്യ , മക്കൾ ( രണ്ട് പേർ ) , മാതാപിതാക്കൾ . . . എല്ലാവരേയും ഒറ്റ പ്ലാനിൽ ആരോഗ്യ ഇൻഷുറൻസിന് കീഴിൽ കൊണ്ടുവരാം . 2 . ഹെൽത്ത് ക്ലെയിമിന് രണ്ട് സ്വൈപ് ഇന്ത്യഫസ്റ്റ് ഹെൽത്ത് ക്ലെയിം കാർഡിന്റെ ഉപയോഗം അത്രത്തോളം എളുപ്പമാണ് . പെട്ടെന്നുള്ള അസുഖങ്ങളോ അപകടങ്ങളോ പറ്റുമ്പോൾ പണമോ മറ്റ് രേഖകളോ കയ്യിൽ കരുതേണ്ടതില്ല . ക്രെഡിറ്റ് കാർഡോ , ഡെബിറ്റ് കാർഡോ സ്വൈപ് ചെയ്യുന്നതു പോലെ ഇന്ത്യഫസ്റ്റ് മെഡിയക്ലെയിം കാർഡും സ്വൈപ് ചെയ്യുക . ആശുപത്രിയിൽ പ്രവേശിപ്പിക്കപ്പെടുന്ന സമയത്ത് ഒരു സ്വൈപ് - വ്യക്തിപരമായ വിവരങ്ങൾ എല്ലാം തന്നെ അധികൃതർക്ക് ലഭിക്കും . ഡിസ്ചാർജിന്റെ സമയത്ത് രണ്ടാം സ്വൈപ് - പരിശോധനക്ക് ശേഷം എല്ലാ ക്ലെയിമുകളും ലഭ്യമാകും . 3 . മികച്ച ഡോക്ടർമാരുടെ സേവനം ആദ്യ വർഷത്തിലാണ് ഈ പദ്ധതിയുടെ ഗുണ ഫലം അനുഭവിക്കാനാവുക . രാജ്യത്തുടനീളം 50,000 മികച്ച ഡോക്ടർമാരുടെ ശൃംഘലയുടെ സേവനമാണ് പോളിസി ഉടമക്ക് ലഭിക്കുക . 4 . അഡ്മിറ്റ് ചെയ്യേണ്ട കാര്യമില്ല മെഡി ക്ലെയിം കിട്ടാൻ ആശുപത്രിയിൽ അഡ്മിറ്റ് ചെയ്യേണ്ട കാര്യമില്ല . 200 കേന്ദ്രങ്ങളിലായി അഡ്മിറ്റ് ചെയ്യാതെ തന്നെ വൈദ്യ പരിശോധനക്കുള്ള സംവിധാനങ്ങൾ ഇന്ത്യഫസ്റ്റിന് കീഴിൽ ഉണ്ട് . 5 . എല്ലാ ചെലവുകളുടേയും തിരിച്ചടവ് ചലവാക്കപ്പെട്ട പണത്തിന്റെ ശതമാനക്കണക്ക് വച്ചിട്ടല്ല ഇവിടെ റീ ഇംപേഴ്സ്മെന്റ് . ചെലവായ തുക മുഴുവൻ തിരിച്ചുകിട്ടും . ആശുപത്രിയിൽ പ്രവേശിപ്പിച്ചതിന് മുമ്പും , ആശുപത്രി വിട്തിന് ശേഷവും ഉള്ള മെഡിക്കൽ ചെലവുകളും തിരിച്ചു കിട്ടും . 6 . ഉറപ്പായ പ്രീമിയം റേറ്റ് അടുത്ത മൂന്ന് വർഷത്തേക്ക് ഉറപ്പായ പ്രീമിയം റേറ്റിന്റെ ഗുണങ്ങൾ അനുഭവിക്കാം . നിങ്ങളുടെ ആരോഗ്യ നിലയിലെ മാറ്റത്തിനനുസരിച്ച് പ്രീമിയത്തിൽ ഈ കാലയളവിൽ ഒരു മാറ്റവും ഉണ്ടാകില്ല . 7 . ഇരട്ട ലാഭം അപകട മരണ ഇൻഷുറൻസും ആരോഗ്യ ഇൻഷുറൻസും . ഇന്ത്യഫസ്റ്റ് ടേം റൈഡർ പ്ലാൻ തിരഞ്ഞെടുക്കുമ്പോൾ രണ്ട് തരം ഇൻഷുറൻസ് പരിരക്ഷയാണ് നിങ്ങൾക്ക് ലഭിക്കുക . 8 . നികുതി ലാഭം അപകട മരണ ഇൻഷുറൻസോ , ആരോഗ്യ ഇൻഷുറൻസോ . . . ഏതുമാകട്ടെ നിങ്ങൾക്ക് നിയമ പ്രകാരമുള്ള നികുതി ഇളവും ലഭിക്കും . ചുരുക്കിപ്പറഞ്ഞാൽ , ഇന്ത്യഫസ്റ്റ് മെഡിക്ലെയിം പ്ലാൻ കയ്യിലുണ്ടെങ്കിൽ ആരോഗ്യപരമായ എന്ത് പ്രശ്നങ്ങളേയും നിങ്ങൾ ഭയക്കേണ്ടതില്ല . പണച്ചെലവിനെ കുറിച്ച് ഓർക്കാതെ ഏറ്റവും മികച്ച ചികിത്സ തന്നെ നിങ്ങൾക്ക് ലഭ്യമാകും എന്ന് ഉറപ്പ് . ശ്രദ്ധിക്കുകഃ ഒരു പ്ലാൻ സ്വന്തമാക്കാൻ തീരുമാനിക്കുന്നതിന് മുമ്പ് അതിന്റെ സെയിൽ ബ്രോഷർ വിശദമായി വായിക്കണം . ഓരോസമയത്തെ നിയമത്തിനനുസരിച്ച് നികുതി ഇളവുകളുടെ കാര്യത്തിൽ മാറ്റമുണ്ടായേക്കാം . നിങ്ങളുടെ ടാക്സ് കൺസൾട്ടന്റിൽ നിന്ന് ഇക്കാര്യത്തിൽ ഉപദേശം തേടണം . ഇന്ത്യഫസ്റ്റ് ലൈഫ് ഇൻഷുറൻസ് കമ്പനി ലിമിറ്റഡ് , ഐആർഡിഎ രജിസ്ട്രേഷൻ നമ്പർഃ143 . ഇന്ത്യ ഫസ്റ്റ് മെഡിക്ലെയിം പ്ലാൻഃ പ്രോഡക്ട് യുഎൻഐ നമ്പർഃ143എൻ021വി01 , ഇന്ത്യഫസ്റ്റ് ടേം റൈഡർ പ്ലാൻഃ143ബി001വി01 . രെജിസ്ട്രേഡ് ആൻഡ് കോർപ്പറേറ്റ് ഓഫീസ് അഡ്രസ്സഃ 301 , ബി വിങ് , ദ ക്യൂബ് , ഇൻഫിനിറ്റി പാർക്ക് , ദിൻദോശി , ഫിലിം സിറ്റി റോഡ് , മാലാദ് ( ഈസ്റ്റ് ) , മുംബൈ , 400097 . www . indiafirstlife . com . എസ്എംഎസ് 5667735 . ചാർജ്ജുകൾ ബാധകം . ടോൾ ഫ്രീ നമ്പർ 18002098700"
business,"കൊച്ചിഃ സ്വർണവിലയിൽ വൻ കുതിച്ചു ചാട്ടം . ബുധനാഴ്ച വ്യാപാരം തുടങ്ങിയപ്പോൾ സ്വർണ വില ഒറ്റയടിക്ക് പവന് 240 രൂപ കൂടി 23,480 രൂപയിൽ എത്തി . ഗ്രാമിന് 30 രൂപ വർദ്ധിച്ച് 2935 രൂപയിൽ എത്തി . കഴിഞ്ഞ രണ്ടു ദിവസങ്ങളായി പവന് 23,240 രൂപയിൽ തുടരുകയായിരുന്നു കേരളത്തിലെ സ്വർണ വില . 2012 ഡിസംബറിന് ശേഷമുള്ള ഏറ്റവും ഉയർന്ന വിലയാണിത് . 2014 നവംബറിൽ സ്വർണവില റെക്കോർഡ് ഭേദിച്ച് 24000 കടന്നിരുന്നു . ആഗോള വിപണിയിലുണ്ടായ കുതിപ്പാണ് ആഭ്യന്തര വിപണിയിൽ ദൃശ്യമായതെന്ന് വിപണിയിലെ വിദഗ്ദ്ധർ ഏഷ്യാനെറ്റ് ന്യൂസ് ഡോട്ട് ടിവിയോട് പറഞ്ഞു . ചിങ്ങ മാസം എത്തിയതോടെ കേരളത്തിൽ വിവാഹ സീസണാണ് . അതുകൊണ്ടുതന്നെ സ്വർണവില ഉയരുമെന്നാണ് വിപണിയിലെ വിദഗ്ദ്ധർ പറയുന്നത് . വരുംദിവസങ്ങളിൽ സ്വർണവില കൂടിയേക്കും . ഓണക്കാലം കൂടിയായതോടെ കേരളത്തിലെ സ്വർണ വിപണിയിൽ നല്ല കച്ചവടമാണ് നടക്കുന്നത് . ഉപഭോക്താക്കൾക്ക് വലിയ ഓഫറുകളും ഈ സമയത്ത് ജ്വല്ലറി ഗ്രൂപ്പുകൾ പ്രഖ്യാപിച്ചിട്ടുണ്ട് . സെപ്റ്റംബർ ആദ്യ ദിവസം 23,200 രൂപയായിരുന്നു പവനു വില . പിന്നീട് സ്വർണ വിലയിൽ ചാഞ്ചാട്ടം ദൃശ്യമായിരുന്നു . സെപ്റ്റംബർ മൂന്നിന് 120 രൂപ കൂടിയ സ്വർണവില സെപ്റ്റംബർ അഞ്ചിന് 80 രൂപ കുറഞ്ഞ് 23,240 രൂപ ആകുകയായിരുന്നു ."
sports,"ബ്രസീലിയൻ ഫുട്ബോൾ വിസ്മയം റൊണാൾഡീഞ്ഞോ വിരമിക്കുന്നു . അടുത്ത സീസണോടെ വിരമിക്കുമെന്ന് റൊണാൾഡീഞ്ഞോ പറഞ്ഞു . ഇന്ത്യൻ സൂപ്പർ ലീഗിൽ കളിക്കാൻ റൊണാൾഡീഞ്ഞോ എത്തുമെന്ന് നേരത്തെ റിപ്പോർട്ടുകൾ വന്നിരുന്നു . എന്നാൽ റൊണാൾഡീഞ്ഞോയുടെ വിരമിക്കൽ പ്രഖ്യാപനം ഇന്ത്യൻ രാധകരെയും നിരാശരാക്കി . രണ്ട് തവണ ലോകഫുട്ബോളർ . ലോകകപ്പ് , കോപ്പ അമേരിക്ക , കോൺഫെഡറേഷൻ കപ്പ്കിരീടങ്ങൾ . ചാംപ്യൻസ് ലീഗ് അടക്കമുള്ള ക്ലബ് കിരീടങ്ങളും . നേട്ടങ്ങളുടെ നെറുകയിൽ നിന്ന് 36കാരനായ റൊണാൾഡീഞ്ഞോ ബൂട്ടഴിക്കുകയാണ് . പ്രായമായി . ചുറുചുറുക്കോടെ കളിക്കാൻ ഇനി കഴിയില്ല . അടുത്ത സീസണോടെ വിടപറയുകയാണെന്ന് റൊണാൾഡീഞ്ഞോ പറഞ്ഞു ."
entertainment,നടി ആക്രമിക്കപ്പെട്ട കേസിൽ നടൻ ദിലീപിന്റെ സുഹൃത്തും സിനിമാ സംവിധായകനുമായ നാദിർഷയെ പോലീസ് വീണ്ടും ചോദ്യംചെയ്യും . വിവിധ മൊഴികളുടെ അടിസ്ഥാനത്തിൽ ചില കാര്യങ്ങളിൽ വ്യക്തത വരുത്തുകയാണു ലക്ഷ്യം . നേരത്തെ നടിയെ ആക്രമിച്ച കേസിൽ ദൃശ്യങ്ങൾ അടങ്ങിയ മൊെബെൽ ഫോൺ കത്തിച്ചുകളഞ്ഞതായി അഡ്വ . രാജു ജോസഫ് മൊഴി നൽകിയിരുന്നു . ഇക്കാര്യം പോലീസ് സ്ഥിരീകരിച്ചു . പൾസർ സുനിയുടെ അഭിഭാഷകൻ പ്രതീഷ് ചാക്കോയുടെ സഹ അഭിഭാഷകനായ രാജു ജോസഫിനെ ഇതുമായി ബന്ധപ്പെട്ട് പോലീസ് അറസ്റ്റ് ചെയ്തു . പിന്നീട് സ്റ്റേഷൻ ജാമ്യത്തിൽ വിട്ടയച്ചു . ദൃശ്യങ്ങൾ അടങ്ങിയ മൊബൈൽ ഫോൺ രാജു ജോസഫ് നശിപ്പിച്ചതായി പ്രതീഷ് ചാക്കോ മൊഴി നൽകിയിരുന്നു . ഇതേത്തുടർന്നാണു രാജു ജോസഫിനെ അറസ്റ്റ് ചെയ്തത് . ഇതോടെ ഈ കേസിലെ ഏറ്റവും നിർണായക തെളിവായ ദൃശ്യങ്ങൾ പകർത്തിയ മൊെബെൽ ഫോൺ നഷ്ടപ്പെട്ടുവെന്നുറപ്പായി .
technology,"എൽജി ഇലക്ട്രോണിക്സ് പുതിയ സ്മാർട്ട്ഫോൺ ഇന്ത്യയിൽ അവതരിപ്പിച്ചു . എൽജി കെ7ഐ ഫോണാണ് ഇന്ത്യയിൽ പുറത്തിറക്കിയത് . കൊതുകുകളെ തുരത്താനുളള സാങ്കേതിക വിദ്യ അടങ്ങിയതാണ് തങ്ങളുടെ സ്മാർട്ട്ഫോണെന്നാണ് കമ്പനിയുടെ അവകാശവാദം . പിറക് വശത്തുളള സ്പീക്കർ വഴി അൾട്രാസോണിക് ഫ്രീക്വൻസിയാണ് കൊതുകുകളെ തുരത്തുക . ഇത് ഉപയോക്താവിന്റെ ആരോഗ്യപ്രശ്നത്തിന് വഴിവെക്കില്ലെന്നും കമ്പനി ഉറപ്പു പറയുന്നുണ്ട് . ഗൂഗിളിന്റെ ആൻഡ്രോയിഡ് ഓപ്പറേറ്റിംഗ് സിസ്റ്റമായ മാർഷ്മിലോ 6.0യിലാണ് ഫോൺ പ്രവർത്തിക്കുക . ഇന്ത്യയിൽ 7,990 രൂപയാണ് ഫോണിന്റെ വില . തവിട്ട് നിറത്തിലാണ് ഫോൺ പുറത്തിറക്കിയിരിക്കുന്നത് . അഞ്ച് ഇഞ്ച് ഡിസ്പ്ലെ , ക്വാഡ് കോർ പ്രൊസസർ , 2ജിബി റാം എന്നിവയാണ് ഫോണിന്റെ പ്രത്യേകത . 16 ജിബിയാണ് ഇന്റേണൽ മെമ്മറി . ഇത് കാർഡ് ഉപയോഗിച്ച് 64 ജിബി വരെ ഉയർത്താം . എൽഇഡി ഫ്ലാഷോട് കൂടിയ 8 എംപി റിയർ ക്യാമറ , 5 എംപി മുൻ ക്യാമറ എന്നിവയും ഫോണിന്റെ പ്രത്യേകതയാണ് ."
sports,"കാര്യവട്ടം ഗ്രീൻഫീൽഡ് സ്റ്റേഡിയത്തിൽ നടക്കുന്ന ആദ്യ അന്താരാഷ്ട്ര മത്സരത്തിൽ ഗ്രീൻ പ്രോട്ടോക്കോൾ ഉറപ്പാക്കാൻ നഗരസഭ . സ്റ്റേഡിയത്തിലെ കുപ്പിവെള്ള വിതരണം ഏറ്റെടുത്തിരിക്കുന്ന പെപ്സിക്കോ ഇന്ത്യ തന്നെ ഒഴിഞ്ഞ പ്ലാസ്റ്റിക് കുപ്പികൾ തിരിച്ചെടുക്കും . വേദിയിൽ പ്രകൃതി സൌഹൃദ പാക്കിംഗ് ഉത്പന്നങ്ങൾ മാത്രമാണ് വിതരണം ചെയ്യുക . 20 വൃക്ഷത്തൈകൾ നടുന്ന ടി - ട്വൻറി 20 ഫോർ ട്രീ ട്വൻറി എന്ന ബോധവത്കരണ പരിപാടിയും സ്റ്റേഡിയത്തിൽ നടത്തും . തലസ്ഥാനത്ത് അടുത്തിടെ നടന്ന മെഗാപരിപാടികളിൽ പ്ലാസിറ്റിക്ക് വിലക്കിയുള്ള ഗ്രീൻ പ്രോട്ടോക്കോൾ വൻവിജയമായിരുന്നു . വേദികളിൽ കുപ്പിവെള്ള വിതരണത്തിന് പെപ്സിക്കോയുമായി ദീർഘകാല കരാർ നിലവിലുണ്ട് . സ്റ്റേഡിയത്തിൽ 20 കേന്ദ്രങ്ങളിൽ ജയിലിൽ നിന്നുണ്ടാക്കുന്ന ഭക്ഷണങ്ങൾ , കുടുംബശ്രീ ഉത്പന്നങ്ങൾ എന്നിവ വിൽക്കുന്ന കൌണ്ടറുകളുണ്ടാകും . നവംബർ ഏഴിനാണ് കാര്യവട്ടത്ത് ന്യൂസിലൻഡിനെതിരായ മൂന്നാം ട്വൻറി 20 നടക്കുന്നത് ."
sports,"ടെസ്റ്റ് ക്രിക്കറ്റിലെ ഏറ്റവും മികച്ച ബാറ്റ്സ്മാന്മാരിൽ ഒരാളായാണ് മുൻ ഇംഗ്ലീഷ് നായകൻ അലിസ്റ്റർ കുക്കിനെ ലോകം വാഴ്ത്തുന്നത് . ഇന്ത്യക്കെതിരെയുള്ള നാലാം ടെസ്റ്റിന് ശേഷം കളിക്കളത്തോട് വിട പറഞ്ഞ കുക്ക് സ്വപ്ന സമാനമായ ഒരുപാട് നേട്ടങ്ങൾ പേരിക്കുറിച്ചിരുന്നു . വിരമിക്കലിന് ശേഷം ലോർഡ്സ് ക്രിക്കറ്റ് ഗ്രൌണ്ടിന് വേണ്ടി എക്കാലത്തെയും മികച്ച ക്രിക്കറ്റ് ഇലവനെ പ്രഖ്യാപിച്ചിരിക്കുകയാണ് കുക്ക് . അതിൽ ഏറ്റവും ശ്രദ്ധേയമായ കാര്യം സച്ചിനടക്കം ഒരു ഇന്ത്യൻ താരത്തിന് പോലും കുക്കിൻറെ ടീമിൽ ഇടം നേടാനായിട്ടില്ലെന്നുള്ളതാണ് . തെരഞ്ഞെടുത്ത പതിനൊന്നിൽ പത്ത് താരങ്ങളും കുക്ക് ഒപ്പമോ അല്ലെങ്കിൽ എതിരാളികളായോ ഒരേ സമയത്ത് കളിച്ചവരാണ് . ടീമിൻറെ നായകനായി തെരഞ്ഞെടുത്ത ഇംഗ്ലണ്ടിൻറെ ഗ്രഹാം ഗൂച്ച് മാത്രമാണ് കുക്കിനൊപ്പം കളിക്കാത്ത ഏക താരം . ഓപ്പണിംഗിൽ ഗൂച്ചിനൊപ്പം ഓസ്ട്രേലിയയുടെ മാത്യൂ ഹെയ്ഡനെയാണ് കുക്ക് തെരഞ്ഞെടുത്തത് . മൂന്നാമനായി വെസ്റ്റ് ഇൻഡീസ് ഇതിഹാസം ബ്രയാൻ ലാറ കളത്തിലെത്തും . തുടർന്ന് ഓസ്ട്രേലിയയുടെ റിക്കി പോണ്ടിംഗ് , ദക്ഷിണാഫ്രിക്കയുടെ എ . ബി . ഡിവില്ലിയേഴ്സ് , ശ്രീലങ്കയുടെ കുമാർ സംഗക്കാര എന്നിവരിറങ്ങും . എബിഡിയെയും സംഗക്കാരയെയും വിക്കറ്റ് കീപ്പർ ബാറ്റ്സ്മാന്മാരാക്കിയാണ് ടീമിലെടുത്തിരിക്കുന്നത് . ഓൾറൌണ്ടറായി ജാക്വസ് കാലിസും സംഘത്തിലിടം നേടി . രണ്ട് സ്പിന്നർമാരും രണ്ട് പേസർമാരുമാണ് ടീമിലെ ബൌളിംഗ് വിഭാഗം കെെകാര്യം ചെയ്യുന്നത് . ശ്രീലങ്കയുടെ മുത്തയ്യ മുരളീധരനും ഓസ്ട്രേലിയയുടെ ഷെയ്ൻ വോണും എതിരാളികളെ കറക്കി വീഴ്ത്തും . ഇംഗ്ലണ്ടിൻറെ ജയിംസ് ആൻഡേഴ്സണും ഓസ്ട്രേലിയയുടെ ഗ്ലെൻ മഗ്രാത്തും പേസ് ആക്രമണം നടത്തും . ഇടംകെെ ബാറ്റ്സ്മാനായ കുക്ക് ടെസ്റ്റിൽ 44.88 ശരാശരിയിൽ 12,254 റൺസാണ് നേടിയിട്ടുള്ളത് . 32 സെഞ്ചുറികളും 46 അർധ സെഞ്ചുറികളും ഇതിൽ ഉൾപ്പെടും ."
business,"കൊച്ചി രാജ്യന്തര വിമാനത്താവളത്തിൽ നിന്നുള്ള ശീതകാല വിമാന സർവ്വീസുകളുടെ സമയവിവരപ്പട്ടിക നാളെ നിലവിൽ വരും . 2019 മാർച്ച് മാസം വരെ കാലാവധിയുളളതാണ് പട്ടിക . കൊച്ചിയിൽ നിന്ന് ആഭ്യന്തര സെക്ടറിൽ 21 നഗരങ്ങളിലേക്കും രാജ്യന്തര സെക്ടറിൽ 16 നഗരങ്ങളിലേക്കും നേരിട്ട് സർവ്വീസുകളുണ്ടാകും . ഗോവ , ഭുവനേശ്വർ , വിശാഖപട്ടണം , നാഗ്പൂർ , ലക്നൌ , ഗുവാഹത്തി എന്നിവടങ്ങളിലേക്ക് പുതിയ സർവ്വീസുകളുണ്ടാകും . ആഭ്യന്തര സെക്ടറിൽ ഏറ്റവും കൂടുതൽ സർവ്വീസുകളുണ്ടാകുക ബാംഗ്ലൂരിലേക്കാവും . നിലവിൽ കണക്ഷൻ സർവ്വീസുകൾ മാത്രമുണ്ടായിരുന്ന കൊൽക്കത്ത , ജയപൂർ എന്നിവടങ്ങളിലേക്ക് ഇനിമുതൽ നെടുമ്പാശേരിയിൽ നിന്ന് നേരിട്ട് സർവ്വീസുകളുണ്ടാകും . ആഴ്ച്ചയിൽ ആകെ 1,734 സർവ്വീസുകളാകും കൊച്ചിയിൽ നിന്നുണ്ടാകുക . പ്രതിദിനം ശരാശരി 124 ലാൻഡിങും 124 ടേക് ഓഫും . രാജ്യന്തര സെക്ടറിൽ മാലി , കുവൈത്ത് എന്നിവടങ്ങളിലേക്ക് ഇൻഡിഗോ പുതിയ സർവ്വീസുകൾ ആരംഭിക്കും . എയർ ഏഷ്യയുടെ പുതിയ ക്വാലലംപൂർ സർവ്വീസ് ജനുവരിയിൽ തുടങ്ങും ."
entertainment,"പ്രേക്ഷകർ ഏറെ ആകാംക്ഷയോടെ കാത്തിരിക്കുന്ന ചിത്രമാണ് തമിഴകത്തിന്റെ സ്റ്റൈൽ മന്നൻ രജനികാന്ത് നായകനാകുന്ന കാല . 48 ദിവസം നീണ്ട കോളുവുഡ് സമരത്തിനെ തുടർന്ന് റിലീസ് പല തവണ റിലീസ് നീട്ടിവെച്ചെങ്കിലും ഒടുവിൽ കാല എത്തുകയാണ് . ജൂൺ ഏഴിനാണ് ചിത്രം പ്രദർശനത്തിന് എത്തുക . തമിഴ് , തെലുങ്ക് ഹിന്ദി , ഭാഷകളിലാണ് ചിത്രം എത്തുക . പ്രമേയം ധാരാവിയിലെ ഒരു അധോലോക നായകനെ കുറിച്ചുള്ളതാണ് സിനിമ . രജനികാന്ത് അധോലോക നായകനായി എത്തുന്നു . ഹാജി മസ്താന്റ ജീവിതകഥയാണ് ചിത്രത്തിൽ പറയുന്നത് എന്ന് വാർത്തകളുണ്ടായിരുന്നു . വീണ്ടും പാ രഞ്ജിത്ത് - രജനികാന്ത് ചിത്രം കബാലിയെന്ന ഹിറ്റ് ചിത്രത്തിന് ശേഷം പാ രഞ്ജിത്തും രജനികാന്തും വീണ്ടും ഒന്നിക്കുന്നു . പാ രഞ്ജിത്തിന്റെ മുൻ സിനിമകളെ പോലെ കൃത്യമായി രാഷ്ട്രീയം പറയുന്ന ചിത്രമായിരിക്കും കാല എന്നുമാണ് റിപ്പോർട്ട് . വില്ലൻ രജനികാന്തും നാനാ പടേകറും ആദ്യമായി നേർക്കുനേർ വരുന്നു . നാനാ പടേകറാണ് ചിത്രത്തിലെവില്ലനെ അവതരിപ്പിക്കുന്നത് . ദൈർഘ്യം ചിത്രത്തിന്റെ ദൈർഘ്യം രണ്ട് മണിക്കൂറും 46 മിനുട്ടുമാണ് . വീണ്ടും നെരുപ്പ് ഡാ . . കബാലിയിൽ ആവേശം കൊള്ളിച്ച നെരുപ്പ് ഡാ എന്ന ഇൻട്രോ സംഗീതമൊരുക്കിയ സന്തോഷ് നാരായണൻ തന്നെയാണ് കാലയുടെ സംഗീതസംവിധായകനും ."
entertainment,"മലയാളത്തിലെ ആക്ഷേപഹാസ്യ സിനിമകളിൽ മുൻനിരയിലുള്ള സിനിമയാണ് സന്ദേശം . ഇപ്പോഴിതാ ആ പേരുമായി സാമ്യമുള്ള മറ്റൊരു സിനിമ വരുന്നു . വീണ്ടും ഒരു സന്ദേശം എന്നു പേരിട്ടിരിക്കുന്ന ചിത്രത്തിൽ രചനാ നാരായണൻകുട്ടിയാണ് നായിക . ചിത്രം സന്ദേശത്തിന്റെ രണ്ടാം ഭാഗമല്ല . ശബരീഷ് വർമയും രൂപേഷ് എസ് നായരും ശ്രീകുമാറുമാണ് മറ്റ് പ്രധാന കഥാപാത്രങ്ങളെ അവതരിപ്പിക്കുന്നത് . കലാശാല ബാബു , ബാബു നമ്പൂതിരി , മാമുക്കോയ , ടോണി , ഇന്ദ്രൻസ് , മേഘനാഥൻ , ലക്ഷ്മിപ്രിയ , സേതുലക്ഷ്മി , കൃഷ്ണപ്രിയ , മാസ്റ്റർ ആരാധ്യൻ അനീഷ് , ബേബി അക്ഷര തുടങ്ങിയവരും ചിത്രത്തിലുണ്ട് . രൂപേഷ് എസ് നായരാണ് ചിത്രം സംവിധാനം ചെയ്യുന്നത് . രജീഷ് നെടുമാന്നൂർ തിരക്കഥയെഴുതുന്നു . അനിൽ നായർ ഛായാഗ്രാഹണം നിർവഹിക്കുന്നു . ജയകൃഷ്ണൻ പാലക്കാട് ആണ് സംഗീതസംവിധായകൻ ."
technology,"ഇന്ന് ലോകത്ത് ഏറ്റവും കൂടുതൽ ആളുകൾ ഉപയോഗിക്കുന്ന സോഷ്യൽമീഡിയോ സൈറ്റാണ് ഫെയ്സ്ബുക്ക് . നമ്മുടെയൊക്കെ ജീവിതത്തിലെ സ്വകാര്യമായത് അടക്കം പല വിവരങ്ങളും അടങ്ങിയ ഫെയ്സ്ബുക്ക് അക്കൌണ്ട് എത്രമാത്രം സുരക്ഷിതമാണെന്ന സംശയം പലപ്പോഴും നമുക്ക് ഉണ്ടാവാറുണ്ട് . അത്കൊണ്ട് തന്നെ പലപ്പോഴും ഫെയ്സ്ബുക്ക് അക്കൌണ്ട് കഴിയുന്നത്രയും സുരക്ഷിതമാക്കാനുളള വഴി നമ്മൾ നോക്കാറുണ്ട് . കഴിഞ്ഞ ദിവസം ഇത്തരത്തിൽ അക്കൌണ്ട് സുരക്ഷിതമാക്കാനുളള ഒരു വഴി എന്ന പേരിൽ ഒരു പ്രചരണം ഉയർന്നിരുന്നു . BFF എന്ന് ടൈപ്പ് ചെയ്താൽ നിങ്ങളുടെ അക്കൌണ്ട് സുരക്ഷിതമാണോയെന്ന് അറിയാമെന്നായിരുന്നു പ്രചരണം . BFF എന്ന് ടൈപ്പ് ചെയ്താൽ നിങ്ങളുടെ ഫേസ്ബുക്ക് പേജ് ആരെങ്കിലും ഹാക്ക് ചെയ്തിട്ടുണ്ടോയെന്ന് അറിയാൻ കഴിയുമെന്നായിരുന്നു പ്രചരണം . എന്നാൽ പ്രചരണം നടത്തിയവരുടെ പേജിൻറെ റീച്ച് കൂട്ടാനുള്ള തന്ത്രം മാത്രമായിരുന്നു ഇത് . പ്രത്യേകിച്ച് മുടക്കൊന്നുമില്ലാത്തതുകൊണ്ട് തന്നെ ഇത് പരീക്ഷിച്ച് കബളിപ്പിക്കപ്പെട്ട മലയാളികൾ ആയിരങ്ങളാണ് . BFF എന്ന് കമൻറ് ബോക്സിൽ ടൈപ്പ് ചെയ്യുമ്പോൾ അക്ഷരങ്ങൾ പച്ച നിറത്തിൽ തെളിഞ്ഞാൽ നിങ്ങളുടെ അക്കൌണ്ട് സുരക്ഷിതമാണെന്നും അതല്ലെങ്കിൽ ഹാക്ക് ചെയ്യപ്പെട്ടിട്ടുണ്ടെന്നും പാസ്വേഡ് ഉടൻ മാറ്റാനുമായിരുന്നു സന്ദേശം . കണ്ടവരും കേട്ടവരും ഇതിൻറെ വസ്തുത അന്വേഷിക്കാതെ പരീക്ഷിച്ചുനോക്കുകയും പ്രചരിപ്പിക്കുകയും ചെയ്തു . എന്നാൽ ഫേസ്ബുക്കിൽ ടെക്സ്റ്റ് ഡിലൈറ്റ് എന്ന ഫീച്ചർ മാത്രമായിരുന്നു ഇത് . BFF എന്ന് ആര് ടൈപ്പ് ചെയ്താലും അത് പച്ച നിറത്തിൽ തന്നെയാണ് പ്രത്യക്ഷപ്പെടുക . ഉമ്മ , അഭിനന്ദനം തുടങ്ങിയ വാക്കുകൾ ടൈപ്പ് ചെയ്യുമ്പോൾ നിറം മാറുന്നതു പോലെയുള്ള ഫീച്ചർ തന്നെയായിരുന്നു BFF ഉം ."
sports,"പാക് ബൌളിങ് ആക്രമണത്തിന്റെ കുന്തമുനയാണ് മൊഹമ്മദ് ആമിർ . ഇക്കഴിഞ്ഞ ചാംപ്യൻസ് ട്രോഫിയിൽ ആമിറിന്റെ പന്തുകൾ ഇന്ത്യൻ ബാറ്റിങ് നിരയെ തകർത്തത് നമ്മൾ കണ്ടതാണല്ലോ . ഇപ്പോഴിതാ , ഇന്ത്യൻ നായകൻ വിരാട് കോലിയെ വാനോളം പുകഴ്ത്തി ആമിർ രംഗത്തുവന്നിരിക്കുന്നു . എന്നാൽ കോലിയെ പുകഴ്ത്തുമ്പോഴും മറ്റ് ഇന്ത്യൻ ബാറ്റ്സ്മാൻമാരെ വിലകൽപ്പിക്കാതിരിക്കാനും ആമിർ ശ്രമിക്കുന്നു . കോലിയെ പെട്ടെന്ന് പുറത്താക്കിയാൽ കളിയിൽ ഇന്ത്യ 50 ശതമാനം തോറ്റുവെന്ന് ഉറപ്പിക്കാമെന്നാണ് ആമിർ പറയുന്നത് . ഇഎസ്പിഎൻ ക്രിക്കിൻഫോയ്ക്ക് നൽകിയ അഭിമുഖത്തിലാണ് ആമിർ ഇന്ത്യൻ ടീമിനെ വിലയിരുത്തിയത് . കോലി ക്രീസിൽ നിലയുറപ്പിച്ചാൽ ഇന്ത്യയുടെ വിജയസാധ്യത 80 ശതമാനം വരെ ഉയരുമെന്നും ആമിർ പറയുന്നു . രണ്ടാമത് ബാറ്റുചെയ്യുമ്പോൾ കോലിയുടെ മികവ് ഏറെ ശ്രദ്ധേയമാണെന്നും , ഇക്കാര്യത്തിൽ ഏറ്റവും മികച്ചവൻ കോലിയാണെന്നും ആമിർ പറയുന്നു . കടുത്ത സമ്മർദ്ദത്തിനിടയിലും നന്നായി ബാറ്റുചെയ്യാൻ കോലിയ്ക്ക് കഴിയാറുണ്ടെന്ന് ആമിർ ചൂണ്ടിക്കാട്ടുന്നു . തിരിച്ച് കോലിയും ആമിറിനെക്കുറിച്ച് ഏറെ ആദരവോടെയാണ് സംസാരിക്കാറുള്ളത് . മുമ്പ് ഒരു അഭിമുഖത്തിൽ ഒരിടവേളയ്ക്ക് ശേഷം ക്രിക്കറ്റിലേക്ക് മടങ്ങിയെത്തിയ ആമിറിനെ കോലി നന്നായി പുകഴ്ത്തിയിരുന്നു . അതേസമയം ചാംപ്യൻസ് ട്രോഫിയിൽ കോലി - ആമിർ പോരാട്ടത്തിൽ ആമിറിനായിരുന്നു വിജയം . അന്ന് കോലി ഉൾപ്പെട്ട ഇന്ത്യൻ മുൻനിരയെ കടപുഴക്കിയെറിയാൻ ആമിറിന് സാധിച്ചിരുന്നു ."
business,കോട്ടക്കലിൽ എസ്ബിഐ ഇടപാടുകാരുടെ അക്കൌണ്ടിലേക്ക് ഒരു കോടി രൂപം വീതം വന്നത് മനഃപൂർവ്വം ചെയ്തതാണെന്ന് ബാങ്കിന്റെ വിശദീകരണം . ആരുടെയും അക്കൌണ്ടിലേക്ക് പണം നൽകിയിട്ടില്ല . പണം വന്നെന്ന സന്ദേശം മാത്രമാണ് ഉപഭോക്താക്കൾക്ക് ലഭിച്ചതെന്നും എസ്ബിഐ വിശദീകരിച്ചു . തിരിച്ചറിയൽ രേഖകൾ യഥാസമയം നൽകി കെവൈസി ( know your customer ) അപ്ഡേറ്റ് ചെയ്യാത്തവരെ ബാങ്കിലെത്തിച്ച് രേഖകൾ വാങ്ങാനുള്ള നടപടിയായിരുന്നു ഈ വൻതുകകളുടെ സന്ദേശമെന്നാണ് എസ് . ബി . ഐ അറിയിച്ചത് . പണം കിട്ടിയതായുള്ള സന്ദേശം നൽകിയതിന് പിന്നാലെ ഇവരുടെ അക്കൌണ്ടുകൾ ബ്ലോക്ക് ചെയ്യുകയും ചെയ്തു . സ്റ്റേറ്റ് ബാങ്ക് ഓഫ് ഇന്ത്യയുടെ മലപ്പുറം കോട്ടക്കൽ ശാഖയിലെ ഉപഭോക്താകളുടെ അക്കൌണ്ടുകളിലേക്ക് കോടിക്കണക്കിന് രൂപ എത്തിയത് . കോട്ടക്കൽ ആര്യവൈദ്യശാലയിലെ ജീവനക്കാരുടെ അക്കൌണ്ടുകളിലേക്കാണ് കോടിക്കണക്കിന് രൂപ ഒഴുകിയെത്തിയത് . 22 ജീവനക്കാരുടെ അക്കൌണ്ടുകളിലേക്കാണ് കോടിക്കണക്കിന് രൂപ ക്രെഡിറ്റായതായി എസ് . എം . എസ് വഴി അറിയിപ്പ് ലഭിച്ചത് . തുടർന്ന് ബാലൻസ് ചെക്ക് ചെയ്തപ്പോൾ ഇത് ശരിയാണെന്ന് കണ്ടതോടെ ജീവനക്കാർ ശരിക്കും അന്തംവിട്ടു . പുല്ലാട്ട് സുരേഷ് കുമാർ എന്നയാളുടെ അക്കൌണ്ടിലേക്ക് ഒരു കോടിയിലേറെ രൂപയാണ് ക്രെഡിറ്റായത് . പിന്നാലെ അക്കൌണ്ടുകൾ ബ്ലോക്കായി . ബാങ്കിലെത്തി രേഖകൾ നൽകിയവരുടെ അക്കൌണ്ടുകൾ പുനഃസ്ഥാപിച്ചിട്ടുണ്ട് .
sports,"രോഹിത്തിന് പകരം കെ എൽ രാഹുലിനെയോ മുരളി വിജയിനെയോ മായങ്ക് അഗർവാളിനൊപ്പം ഓപ്പണറാക്കി ഹനുമാ വിഹാരിയെ വീണ്ടും മധ്യനിരയിൽ കളിപ്പിക്കുക എന്നതാണ് അതിലൊന്ന് . എന്നാൽ രാഹുലും വിജയും ഫോമിലല്ലാത്തതിനാൽ അതിനുള്ള സാധ്യത വിരളമാണ് . ഓൾറൌണ്ടർ ഹാർദിക് പാണ്ഡ്യയെ കളിപ്പിക്കുക എന്നതാണ് ഇന്ത്യക്ക് മുന്നിലുള്ള അടുത്ത സാധ്യത . സിഡ്നിയിലെ പിച്ച് പരമ്പരാഗതമായി സ്പിന്നർമാരെയാണ് തുണയ്ക്കാറുള്ളത് . ഈ സാഹചര്യത്തിൽ പാണ്ഡ്യയെ ഉൾപ്പെടുത്തുന്നത് എത്രമാത്രം ഫലപ്രദമാവുമെന്ന ആശങ്ക ടീം മാനേജ്മെന്റിനുണ്ട് . ആർ അശ്വിൻ , കുൽദീപ് യാദവ് എന്നിവരിലാരെയെങ്കിലും അന്തിമ ഇലവനിൽ കളിപ്പിക്കുക എന്നതാണ് മൂന്നാമത്തെ സാധ്യത . ഇതിനാണ് കൂടുതൽ സാധ്യതയുള്ളതും . അശ്വിൻ ബാറ്റിംഗിലും ഭേദപ്പെട്ട പ്രകടനം പുറത്തെടുക്കുമെന്നതിനാൽ പരിക്ക് പൂർണമായും ഭേദമായാൽ അശ്വിൻ തന്നെയാവും മിക്കവാറും സിഡ്നിയിൽ രോഹിത്തിന്റെ പകരക്കാരൻ . സ്പിന്നിനെ നേരിടാനുള്ള ഓസീസ് ബാറ്റിംഗ് നിരയുടെ ബലഹീനത മുതലെടുക്കാൻ അന്തിമ ഇലവനിൽ കുൽദീപിനെ കളിപ്പിച്ചാലും അത്ഭുതപ്പെടാനില്ല . എന്നാൽ ഇടംകൈയൻ സ്പിന്നറായി ജഡേജയുള്ളതിനാൽ ഇതിനുള്ള സാധ്യത വളരെ കുറവാണ് ."
entertainment,"സിനിമാ രംഗത്ത് തനതായ ശൈലിയിൽ കഴിവ് തെളിയിച്ചവരാണ് ഗിന്നസ് പക്രുവും ബിജുക്കുട്ടനും . എന്നാൽ അടുത്ത കാലങ്ങളിൽ അവർക്ക് കൂടുതൽ ജനശ്രദ്ധ നേടിക്കൊടുത്തത് സ്വകാര്യ ചാനലിലെ ഒരു കോമഡി റിയാലിറ്റി ഷോ ആണ് . നടൻ മിഥുൻ രമേശ് ആങ്കർ ചെയ്യുന്ന പരിപാടിയിൽ ടിനി ടോം , ഗിന്നസ് പക്രു , ബിജുക്കുട്ടൻ എന്നിവരാണ് പ്രകടനങ്ങൾ വിലയിരുത്തുന്നത് . പരിപാടിയിൽ പ്രകടനങ്ങൾ വിലയിരുത്തുമ്പോൾ ബിജുക്കുട്ടൻറെ "" ഒന്നും പറയാനില്ല "" എന്ന പ്രയോഗം ഏറെ ശ്രദ്ധിക്കപ്പെട്ടിരുന്നു . സോഷ്യൽ മീഡിയയും ട്രോളൻമാരും ഏറ്റെടുത്തതാണ് ഈ പ്രയോഗം . ഇതുസംബന്ധിച്ച് നിരവധി ട്രോളുകളാണ് എത്തിയത് . ഷോയുമായി ബന്ധമില്ലാത്ത വിഷയങ്ങളിലും ട്രോളുകളിൽ ഒന്നും പറയാനില്ല സ്ഥാനം പിടിച്ചു കഴിഞ്ഞു . എന്നാൽ സോഷ്യൽ മീഡിയ ട്രോളുന്ന ബിജുക്കുട്ടനെ വീണ്ടും ട്രോളി രംഗത്തെത്തിയിരക്കുകയാണ് സഹപ്രവർത്തകനായ ഗിന്നസ് പക്രു . ബിജുക്കുട്ടനൊപ്പമുള്ള ചിത്രം ' ഞാനും ഒന്നും പറയാനില്ലായും ' എന്ന കുറിപ്പോടെ ഫേസ്ബുക്കിൽ പോസ്റ്റ് ചെയ്തിരിക്കുകയാണ് പക്രു ."
business,ലോകത്തിൽ ഏറ്റവും അധികം പ്രതിഫലം പറ്റുന്ന താരങ്ങൾ ആരൊക്കെ ആണെന്ന് ചോദിച്ചാൽ പെട്ടെന്ന് ആർക്കും ഉത്തരം പറയാൻ കഴിഞ്ഞോളണം എന്നില്ല . ഇന്ത്യയിലെ കാര്യം ആണെങ്കിൽ ക്രിക്കറ്റ് താരങ്ങളുടെ പേരായിരിക്കും പലരും മുന്നോട്ട് വയ്ക്കുക . എന്നാൽ അങ്ങനെയല്ല കാര്യങ്ങൾ . വിരാട് കോലിയോ മഹേന്ദ്ര സിങ് ധോണിയോ ഒന്നും ഇക്കാര്യത്തിൽ അത്ര വലിയ പുള്ളികൾ അല്ലെന്നാണ് റിപ്പോർട്ടുകൾ . അവരെയെല്ലാം വെല്ലുന്നവരാണ് ബോളിവുഡിലെ സൂപ്പർ താരങ്ങൾ . ഫോർബ്സ് മാഗസിൻ പുറത്ത് വിട്ട പട്ടികയിൽ ആദ്യ 100 സ്ഥാനങ്ങളിൽ ഇടംപിടിച്ചത് രണ്ട് ഇന്ത്യക്കാർ മാത്രമാണ് . അക്ഷയ് കുമാറും സൽമാൻ ഖാനും മാത്രം . പ്രതിഫലക്കാര്യത്തിൽ പോപ്പുലർ സ്പോർട്സ് / സിനിമ താരങ്ങളെ വെല്ലുന്നവർ വേറേയും ഉണ്ട് .
technology,"മനുഷ്യനെയും വഹിച്ചുകൊണ്ടുള്ള അമേരിക്കയുടെ ആദ്യ ബഹിരാകാശ പേടകം മെർക്കുറി ലക്ഷ്യ സ്ഥാനത്തേക്ക് കുതിച്ചു . മനുഷ്യനെ ബഹിരാകാശത്ത് എത്തിച്ച് സുരക്ഷിതമായി തിരികെ കൊണ്ടുവരിക എന്നതായിരുന്നു പ്രോജക്ട് മെർക്കുറിയുടെ ലക്ഷ്യം . സോവിയറ്റ് യൂണിയന്റെ സ്പുട്നിക്ക് ഒന്നിന് മറുപടിയായാണ് അമേരിക്ക വലിയ തോതിലുള്ള മുന്നൊരുക്കത്തോടെ മെർക്കുറി പ്രോജക്ട് തുടങ്ങുന്നത് . ഇത്രയും ബൃഹത്തായ പദ്ധതി അമേരിക്കയുടെ ബഹിരാകാശ ഗവേഷണ കേന്ദ്രമായ നാസ തുടക്കം കുറിക്കുമ്പോൾതന്നെ മെർക്കുറിയിൽ നിന്നും മിഴിവോടെ ചിത്രങ്ങൾ പകർത്താനുള്ള ക്യാമറയ്ക്കായുള്ള അന്വേഷണവും അരംഭിച്ചിരുന്നു . ആ അന്വേഷണം അവസാനിച്ചത് വിക്ടർ ഹസിൽബ്ലാദ് എന്ന സ്വീഡിഷ് നിർമാതാവിന്റെ ഹസിൽബ്ലാദ് 550C എന്ന മീഡിയം ഫോർമാറ്റ് ക്യാമറയിലായിരുന്നു . ഹസിൽബ്ലാദ് മീഡിയം ഫോർമാറ്റ് ക്യാമറയായ ഇ 500C ന് പകരംവെക്കാൻ വേറെ ഒന്നുമുണ്ടായിരുന്നില്ല . ലോക പ്രശസ്ത ഫോട്ടോഗ്രാഫർ സ്റ്റീവ് മെക് കറിയുടെ നെഞ്ചിനോട് ചേർന്നുകിടന്നതും മെക് കറിയുടെ കാഴ്ചകൾ നമുക്ക് വേണ്ടി ഒപ്പിയെടുത്തതും കാഴ്ചയിലെ ഈ കുഞ്ഞൻ ക്യാമറയാണ് ഒരുപാട് ചരിത്ര നിമിഷങ്ങൾക്ക് സാക്ഷ്യം വഹിച്ചിട്ടുള്ള കുടുംബത്തിൽ നിന്ന് ഒരു പുതിയ അതിഥി കൂടി ചേരുകയാണ് ഹസിൽബ്ലാദ് X1D എന്താണ് ഈ ക്യാമറയ്ക്ക് ഇത്ര പ്രത്യേകതയെന്നാവും . പറയാം . മീഡിയം ഫോർമാറ്റ് ക്യാമറകളുടെ രാജാക്കന്മാരായ ഹസിൽബ്ലാദ് കുടുംബത്തിലെ കുഞ്ഞു രാജകുമാരനാണ് X1D . മീഡിയം ഫോർമാറ്റ് ക്യാമറകളിലെ ആദ്യത്തെ മിറർ ലെസ്സ് ഫുൾ ഫ്രയിം ക്യാമറയാണ് X1D . ഭാരം കുറഞ്ഞ ബോഡികളാണ് ഹസിൽബ്ലാദിനെ മറ്റു ക്യാമറകളിൽനിന്നു വ്യത്യസ്തമാക്കുന്നത് . 725 ഗ്രാം മാത്രമാണ് ഇതിന്റെ ഭാരം . 50MP മെഗാപിക്സിൽ CMOS ( 8272 × 6200 pixels , 5.3 × 5.3 μm ) സെൻസറുള്ള ഈ ക്യാമറക്കു അറുപതു മിനിട്ടുമുതൽ 1/2000സെക്കൻഡ് വരെയാണ് ഷട്ടർസ്പീഡ് . ഫുൾ HD യിൽ ( 1080p / 30fps ) 30 ഫ്രയിമിലും ഷൂട്ട് ചെയ്യാം വലുപ്പവും ഭാരവും കുറവാണെന്നു കരുതി ചുമ്മാ തള്ളിക്കളയരുത് . 50 മെഗാപിക്സിൽ ഉള്ള ക്യാമറയുടെ ഏറ്റവും വലിയ കരുത്ത് കുഞ്ഞു ബോഡിയിൽ ഉള്ള വലുപ്പമുള്ള സെൻസർ തന്നെയാണ് 100 25600 ISO റേഞ്ചും ഏതു പ്രകാശം കുറഞ്ഞ സ്ഥലത്തും മിഴിവുറ്റ ചിത്രങ്ങൾ എടുക്കുന്നതിനു സഹായിക്കുന്നു . ഭാരത്തിലും ആകാരത്തിലും കുഞ്ഞനാണെകിലും പ്രൌഢിയിലും വിലയിലും രാജ പാരമ്പര്യം കാത്തു സൂക്ഷിക്കുന്നുണ്ട് X1D . ബോഡിക്ക് മാത്രം 8995 ഡോളർ ആണ് വില ( ഏകദേശം ആറു ലക്ഷത്തിലധികം രൂപ ) ബോഡിയ്ക്കും 45MM f3 . 5 ലെൻസിനും കൂടി 11,290 ഡോളർ ആണ് വില ജനനം രാജകുടുംബത്തിൽ ആയതുകൊണ്ട് ഈ രാജകുമാരനോട് കൂട്ടുകൂടുന്നതും ദുഷ്കരമാണ് . വായിൽ വെള്ളിക്കരണ്ടിയുമായി പിറന്നവരുമായും സ്വ പ്രയത്ന്നം കൊണ്ട് ഫോട്ടോഗ്രാഫിയിൽ വെന്നിക്കൊടി പാറിച്ച പ്രഗത്ഭരുമായും ആകാം ഇവന്റെ ചങ്ങാത്തം . http : / / www . hasselblad . com / x - system / x1d - 50c / https : / / www . youtube . com / watch ? v = Smx7T1ERGZc"
technology,"അതിർത്തി കടന്ന് പാകിസ്ഥാൻ മണ്ണിലെ തീവ്രവാദി ക്യാമ്പുകളിൽ ഇന്ത്യ തിരിച്ചടി കൊടുത്തതിന് പിന്നാലെ , സൈബർ സംഘർഷങ്ങളിലും ഇന്ത്യയ്ക്ക് മേൽക്കൈ . ഇന്ത്യയെ അപമാനിക്കുന്ന ചിത്രങ്ങളും കുറിപ്പുകളും പോസ്റ്റ് ചെയ്ത നിരവധി പാകിസ്ഥാൻ അക്കൌണ്ടുകളും പേജുകളും ഗ്രൂപ്പുകളും ഫെയ്സ്ബുക്ക് നീക്കം ചെയ്തു . കഴിഞ്ഞ ദിവസം ഇന്ത്യയെ അപമാനിക്കുന്ന രീതിയിൽ പോസ്റ്റിട്ട് പാക്കിസ്ഥാൻ ജമാഹത്ത് ഇസ്ലാമിയുടെ ഔദ്യോഗിക പേജും ഫെയ്സ്ബുക്ക് നീക്കം ചെയ്തു . കശ്മീരിലെ ചിത്രങ്ങളാണ് ഫെയ്സ്ബുക്ക് പേജ് വഴി പ്രചരിപ്പിച്ചിരുന്നത് . 30 ലക്ഷത്തോളം ലൈക്സുള്ള പേജാണ് ഫെയ്സ്ബുക്ക് നീക്കം ചെയ്തത് . പേജുകൾ നീക്കം ചെയ്തതിനു പിന്നിൽ ഇന്ത്യൻ സൈബർ സൈനികരാണ് എന്നാണ് പേജുമായി ബന്ധപ്പെട്ടവരുടെ ആരോപണം . ഇതിന് പുറമേ പാകിസ്ഥാനിൽ നിന്നും പ്രവർത്തിക്കുന്ന ചില ഫേസ്ബുക്ക് പേജുകളും നീക്കം ചെയ്തിട്ടുണ്ട് . അതിനിടയിൽ പാക്കിസ്താൻ സൈനിക വക്താവിൻറെ ഫേസ്ബുക്ക് പേജിൽ മലയാളികളുടെ പൊങ്കാല തുടരുകയാണ് . ജനറൽ അസീം ബജ്വയുടെ പേജിലാണ് പച്ചമലയാളത്തിൽ പൊങ്കാല . നിയന്ത്രണ രേഖ കടന്ന് ഇന്ത്യൻ സൈന്യം ആക്രമണം നടത്തിയ സംഭവം നിഷേധിച്ച് ഫേസ്ബുക്ക് പോസ്റ്റിട്ടതിനു പിന്നാലെ ജനറൽ അസീം ബജ്വയുടെ പേജിൽ തുടങ്ങിയ തെറിയഭിഷേകം മറ്റു പോസ്റ്റുകളിലേക്കു കൂടി വ്യാപിക്കുകയായിരുന്നു ."
entertainment,ഇത്തരം ശക്തികളുടെ രാഷ്ട്രീയ വളർച്ച താൽകാലികം മാത്രമാണ് . മാത്രമല്ല ഇപ്പോൾ ആയുധം കൊണ്ടാണ് അവർ മറുപടി പറയുന്നതെന്നും അദ്ദേഹം പറഞ്ഞു . രാജ്യത്തെ മുഴുവൻ കാവി പുതപ്പിയ്ക്കാമെന്ന സ്വപ്നം നടക്കാൻ പോകുന്നില്ലെന്നും ഇത് കുറച്ചുകാലം മാത്രം നിലനിൽക്കുന്ന പ്രതിഭാസമാണെന്നും കമൽ ഹാസൻ എഴുതുന്നു . പെരിയാറിൻറെ സാമൂഹ്യപരിവർത്തനത്തെക്കുറിച്ചും ബിജെപി തമിഴ്നാട്ടിലേയ്ക്ക് നുഴഞ്ഞുകയറാൻ ശ്രമിയ്ക്കുന്നതിനെക്കുറിച്ചുമായിരുന്നു പിണറായിയുടെ ചോദ്യങ്ങൾ . സാമൂഹിക നീതി നിലനിർത്തുന്നതിൽ തമിഴ്നാട് വീണ്ടും മാതൃക കാണിക്കുകയാണ് . ഇതിന് തമിഴ്നാടിന് വഴി കാണിച്ച കേരളത്തെ താൻ അഭിനന്ദിക്കുന്നുവെന്നും അദ്ദേഹം കൂട്ടിച്ചേർത്തു . ഹിന്ദു തീവ്രവാദികളെ ചെറുത്ത് തോൽപ്പിക്കുന്നതിൽ കേരളം വഴികാട്ടിയാണ് . സിനിമാ താരങ്ങളെ പോലും ജാതിപറഞ്ഞ് അധിക്ഷേപിക്കുന്നതിലൂടെ എത്രമാത്രം വിഷമാണ് പ്രചരിപ്പിക്കുന്നതെന്ന് മനസ്സിലാകുമെന്നും ബിജെപിയെ പരോക്ഷമായി വിമർശിച്ചുകൊണ്ട് കമൽ ഹാസൻ എഴുതി . ' സത്യമേവ ജയതേ ' എന്ന ആദർശത്തിൽ ഹിന്ദുക്കൾക്ക് വിശ്വാസം നഷ്ടപ്പെട്ടിരിക്കുന്നു . പകരം ആയുധം കൊണ്ടാണ് നേരിടുന്നതെന്നും കമൽഹാസൻ പംക്തിയിലൂടെ അഭിപ്രായപ്പെട്ടു .
entertainment,"മലയാളത്തിൻറെ പ്രിയനടി ശ്രീവിദ്യ നമ്മെ വിട്ട് പിരിഞ്ഞിട്ട് ഇന്നേക്ക് 11 വർഷം തികയുന്നു . അഭിനയത്തിൽ പലതും എത്തിപിടിക്കാൻ കഴിഞ്ഞെങ്കിലും ജീവിതത്തിൽ പലതും നേടാനായില്ല ശ്രീവിദ്യയ്ക്ക് . ശ്രീത്വം തുളുമ്പുന്ന മുഖവും കുസൃതി നിറഞ്ഞ നോട്ടവും നിഷ്കളങ്കമായ ചിരിയുമായിരുന്നു ശ്രീവിദ്യയ്ക്ക് . 80 കളിൽ മലയാളത്തിൽ വെല്ലുവിളികൾ ഇല്ലാത്ത താരമായിരുന്നു അവർ . 1953 ജൂലൈ 24 ന് സംഗീതജ്ഞയായ എം . എൽ വസന്തകുമാരിയുടെയും ആർ . കൃഷ്ണമൂർത്തിയുടെയും മകളായിട്ടാണ് ശ്രീവിദ്യ ജനിച്ചത് . അമ്മയുടെ സംഗീത പാരമ്പര്യം കിട്ടിയിരുന്നെങ്കിലും കുഞ്ഞ് ശ്രീവിദ്യ കൂടുതൽ ശ്രദ്ധ വച്ചത് നൃത്തത്തിലാണ് . 13 - ാം വയസിൽ അരങ്ങേറിയ അവർ അധികം താമസിയാതെ സിനിമയിലുമെത്തി . ആഗ്രഹത്തിൻറെ പേരിൽ മാത്രം അഭിനയം തുടങ്ങിയ നടിയാണ് ശ്രീവിദ്യ . എന്നാൽ അമ്മ ഒരു കാർഅപകടത്തിൽ പെട്ടതോടെ ശ്രീവിദ്യയ്ക്ക് സിനിമ ഗൌരവമായി എടുക്കേണ്ടിവന്നു . 1969 ൽ പുറത്തിറങ്ങിയ ' ചട്ടമ്പികവല ' എന്ന ചിത്രത്തിൽ സത്യൻറെ നായികയായെത്തിയ ശ്രീവിദ്യയെ മലയാളികൾക്കും നന്നേ പിടിച്ചു . അഭിനയ മികവുകൊണ്ടും സൌന്ദര്യം കൊണ്ടും ഒരുപോലെ അവർ പ്രേക്ഷകരെ ആകർഷിച്ചു . ' സൊല്ലത്താൻ നിനിക്കിറേനും ' ' അപൂർവ രാഗങ്ങളും ' ഹിറ്റായതോടെ തമിഴും ശ്രീവിദ്യയുടെ തട്ടകമായി . ഇടവഴിയിലെ പൂച്ച മിണ്ടാപ്പൂച്ച , ജീവിതം ഒരു ഗാനം , രചന , ആദാമിൻറെ വാരിയെല്ല് , എൻറെ സൂര്യപുത്രിക്ക് , ദൈവത്തിൻറെ വികൃതികൾ , പഞ്ചവടിപ്പാലം തുടങ്ങി ശ്രീവിദ്യയുടെ അഭിനയത്തികവ് കണ്ട എത്രയോ സിനിമകൾ ."
sports,"ലോകകപ്പ് ഹോക്കിയിൽ ഇന്ത്യക്ക് വിജയത്തുടക്കം . ആദ്യ മത്സരത്തിൽ ദക്ഷിണാഫ്രിക്കയെ ഏകപക്ഷിയമായ അഞ്ചു ഗോളുകൾക്ക് തറപറ്റിച്ചു . ഇരട്ടഗോളുകളുമായി സിമ്രൻജീത് സിംഗാണ് ഇന്ത്യക്ക് വിജയമൊരുക്കിയത് . 43 , 46 മിനിറ്റുകളിലായിരുന്നു സിമ്രൻജീതിന്റെ ഗോളുകൾ . മൻദീപ് സിങ് ( 9 ) , ആകാശ്ദീപ് സിങ് ( 12 ) , ലളിത് ഉപാധ്യായ ( 45 ) എന്നിവരും ഇന്ത്യക്ക് വേണ്ടി വലകുലുക്കി . ഗോൾവലയ്ക്ക മുന്നിൽ മികച്ച പ്രകടനവുമായി മലയാളി താരം പി ആർ ശ്രീജേഷും കയ്യടി നേടി . മൻപ്രീത് സിംഗ് നയിക്കുന്ന ഇന്ത്യൻ ടീമിൽ പി ആർ ശ്രീജേഷാണ് ഏക മലയാളി സാന്നിധ്യം . ലോക റാങ്കിംഗിൽ അഞ്ചാം സ്ഥാനത്തുള്ള ഇന്ത്യക്ക് മുന്നിൽ പതിനഞ്ചാമതുള്ള ദക്ഷിണാഫ്രിക്കയ്ക്ക് ഒന്നും ചെയ്യാനായില്ല . കളം നിറഞ്ഞുകളിച്ച ടീം വീണ്ടുമൊരു ലോകകപ്പ് സ്വന്തമാക്കാമെന്ന പ്രതീക്ഷയിലാണ് മുന്നേറുന്നത് . ഉദ്ഘാടന മൽസരത്തിൽ കരുത്തരായ ബൽജിയം കാനഡയെ ഒന്നിനെതിരെ രണ്ടു ഗോളുകൾക്ക് തകർത്തിരുന്നു . ഞായറാഴ്ച കരുത്തരായ ബൽജിയത്തിനെതിരെയാണ് ഇന്ത്യയുടെ അടുത്ത മൽസരം ."
entertainment,"നടി കവിയൂർ പൊന്നമ്മയുടെ കാർ മുൻപ് ഡ്രൈവറായി ജോലി ചെയ്തിരുന്നയാൾ തല്ലിത്തകർത്തു . ജിതീഷ് , സുഹൃത്ത് രവി എന്നിവർ ചേർന്നാണ് അക്രമം കാട്ടിയത് . ജിതീഷിനെ നേരത്തേ ജോലിയിൽ നിന്ന് പിരിച്ചുവിട്ടിരുന്നു . തിരുവനന്തപുരം പുളിമൂട്ടിലാണ് സംഭവം . സ്വകാര്യ ഹോട്ടലിന് മുന്നിൽ പാർക്ക് ചെയ്തിരുന്ന കാർ ജിതീഷും രവിയും ചേർന്ന് കല്ല് കൊണ്ട് ഇടിച്ച് തകർക്കുകയായിരുന്നു . കവിയൂർ പൊന്നമ്മ വഞ്ചിയൂർ പൊലീസിൽ പരാതിപ്പെട്ടതിനെത്തുടർന്ന് ഇരുവരെയും അറസ്റ്റ് ചെയ്തു . ഡ്രൈവറായി ജോലി ചെയ്യുന്നതിനിടെ വൻ സാമ്പത്തിക ക്രമക്കേടുകൾ നടത്തിയതായി ശ്രദ്ധയിൽപ്പെട്ടതിനെത്തുടർന്നാണ് ജിതീഷിനെ കവിയൂർ പൊന്നമ്മ ജോലിയിൽ നിന്ന് പിരിച്ചുവിട്ടത് . പിന്നീട് ഇവർ അഭിനയിക്കുന്ന സിനിമകളുടെ സെറ്റുകളിൽ ജിതീഷിൻറെയും സുഹൃത്തിന്റെയും നിരന്തരശല്യമുണ്ടായിരുന്നതായും പരാതിയിലുണ്ട് ."
sports,"ഏഷ്യാ കപ്പ് സൂപ്പർ ഫോറിൽ ഇന്ത്യക്കെതിരേ ബംഗ്ലാദേശിന് തകർച്ചയോടെ തുടക്കം . ടോസ് നഷ്ടപ്പെട്ട് ബാറ്റിങ് ആരംഭിച്ച ബംഗ്ലാദേശ് 12 ഓവർ പൂർത്തിയാവുമ്പോൾ 49 മൂന്ന് എന്ന അവസ്ഥയിലാണ് . ഓപ്പണർമാരായ ലിറ്റൺ ദാസ് ( 7 ) , നസ്മുൾ ഹൊസൈൻ ( 7 ) , ഷാക്കിബ് അൽ ഹസൻ ( 17 ) എന്നിവർ പവലിയനിലേക്ക് മടങ്ങിയെത്തി . ഭുവനേശ്വറിനും ബുംറയ്ക്കും ജഡേജയ്ക്കുമാണ് വിക്കറ്റ് . മുശ്ഫികർ റഹീം ( 12 ) , മുഹമ്മദ് മിതുൻ ( 3 ) എന്നിവരാണ് ക്രീസിൽ . മത്സരത്തിന്റെ അഞ്ചാം ഓവറിൽ തന്നെ ബംഗ്ലാദേശിന് ആദ്യ വിക്കറ്റ് നഷ്ടമായി . ഭുവനേശ്വർ കുമാറിനെ പുൾ ചെയ്യാനുള്ള ശ്രമത്തിൽ ലിറ്റൺ സ്ക്വയർ ലെഗിൽ കേദാർ ജാദവിന്റെ കൈകളിലെത്തി . തൊട്ടടുത്ത ഓവറിൽ നസ്മുൾ ഹൊസൈനും മടങ്ങി . ബുംറ പന്ത് ഡ്രൈവ് ചെയ്യാനുള്ള ശ്രമത്തിൽ സ്ലിപ്പിൽ ധവാന്റെ കൈയ്യിൽ ക്യാച്ച് നൽകി മടങ്ങി . മികച്ച രീതിയിൽ കളിച്ചുവരികയായിരുന്ന ഷാക്കിബ് ജഡേജയെ സ്വീപ് ചെയ്യാനുള്ള ശ്രമത്തിൽ ധവാന്റെ കൈകളിലൊതുങ്ങി . 10ാം ഓവറിലാണ് ഷാക്കിബ് മടങ്ങിയത് . ദുബായിൽ നടക്കുന്ന മത്സരത്തിൽ ഒരു മാറ്റവുമായിട്ടാണ് ഇന്ത്യ ഇറങ്ങുന്നത് . പരിക്കേറ്റ ഹാർദിക് പാണ്ഡ്യക്ക് പകരം രവീന്ദ്ര ജഡേജ ടീമിൽ തിരിച്ചെത്തി . രണ്ട് മാറ്റങ്ങളുമായിട്ടാണ് ബംഗ്ലാദേശ് ഇറങ്ങുന്നന്നത് . മുശ്ഫികർ റഹീം , മുസ്തഫിസുർ റഹ്മാൻ എന്നിവർ ടീമിലേക്ക് തിരിച്ചെത്തിയപ്പോൾ മൊമിനുൾ , അബു ഹൈദർ എന്നിവർ പുറത്തിരിക്കും ."
technology,ദിനോസറുകളുടെ മുട്ടവിരിയാൻ ആറുമാസത്തോളം എടുത്തിരുന്നതായി പുതിയ പഠനം . ഫ്ലോറിഡ സ്റ്റേറ്റ് യൂണിവേഴ്സിറ്റിയിലെ പാലിയൻറോ ബയോളജിസ്റ്റ് ജോർജ്ജ് എറിക്ക്സൺ ആണ് ഇത്തരം ഒരു വെളിപ്പെടുത്തലിന് പിന്നിൽ . ഇത് സംബന്ധിച്ച് നാഷണൽ അക്കാദമി ഒഫ് സയൻസിൽ പുതിയ പേപ്പറിൻറെ ജോലിയിലാണ് ഇദ്ദേഹം . ഫോസിലുകളിൽ നിന്ന് ലഭിച്ച ഭ്രൂണത്തിൻറെ ട്രൈസിങ്ങിലൂടെയാണ് ഇത്തരം ഒരു കണ്ടെത്തൽ . ഒപ്പം ലഭിച്ച ദിനോസർ മുട്ടകളും പഠിച്ചു . ദിനോസറുകളുടെ വംശനാശത്തിന് കാരണങ്ങളിൽ ഒന്ന് ഇതായിരിക്കാം എന്നും പഠനം പറയുന്നു . ഒരു വാൽനക്ഷത്രം ഭൂമിയിൽ പതിച്ചതാണ് ദിനോസറുകളുടെ വംശനാശത്തിന് കാരണം എന്ന് പറയപ്പെടുന്നത് . ഇത്തരം ഒരു അപകടത്തിന് ശേഷം ആറുമാസം മുട്ടവിരിയണം എന്ന കാലയളവ് ഒരു പുനരുൽപാദനം ഇല്ലതാക്കിയെന്നാണ് റിപ്പോർട്ട് .
technology,"ഇന്ത്യയിൽ ഏറെ ഉപഭോക്താക്കളുളള ഓൺലൈൻ ടാക്സി സർവീസാണ് ഊബർ . ഇന്ത്യയിൽ തങ്ങളുടെ സാന്നിധ്യം ഒന്നുകൂടി മെച്ചപ്പെടുത്താനായി കമ്പനി പുതിയ ആപ്ലിക്കേഷൻ അവതരിപ്പിച്ചു . 5 എംബി മാത്രം സൈസുളള ‘ഊബർ ലൈറ്റ്’ ആപ്പ് ആണ് കമ്പനി അവതരിപ്പിച്ചത് . ഒട്ടുമിക്ക ആൻഡ്രോയിഡ് ഫോണുകളിലും സപ്പോർട്ട് ചെയ്യുന്ന ലളിതമായ ആപ്പാണ് അവതരിപ്പിച്ചത് . കുറഞ്ഞ ഇന്റർനെര്റ് സ്പീഡ് മാത്രം ഉള്ളപ്പോഴും യാത്രയിലാണെങ്കിൽ പോലും ആപ്പ് ഫലപ്രദമാണ് . ഊബറിന്റെ സാധാരണ ആപ്പ് പോലെ കാറുകളുടെ നിരയൊന്നും ആപ്പിൽ കാണിക്കില്ല . പകരം എളുപ്പത്തിൽ പ്രവർത്തിക്കുന്ന രീതിയിലുളള ഡിസൈനിലാണ് ആപ്പ് തയ്യാറാക്കിയിരിക്കുന്നത് . ഉപയോക്താവ് നിർദേശം നൽകുമ്പോൾ തന്നെ ലൊക്കേഷൻ തിരിച്ചറിഞ്ഞ് ആപ്പ് പ്രതികരിക്കും . ജിപിഎസ് , നെറ്റ്വർക്ക് പ്രശ്നങ്ങൾ ഉണ്ടെങ്കിൽ ഉപയോക്താവിന് ആപ്പ് തന്നെ പ്രധാനപ്പെട്ട സ്ഥലങ്ങൾ നിർദേശിക്കും . നിങ്ങൾ ഓഫ്ലൈനിൽ ആണെങ്കിൽ പോലും ആപ്പ് പ്രവർത്തിക്കും . നഗരത്തിലെ ജനപ്രിയ ഇടങ്ങളിൽ നിന്ന് നിങ്ങളെ പിക് ചെയ്യാനുളള നിർദേശം ആപ്പ് തന്നെ മുന്നോട്ട് വെക്കും . നിങ്ങൾ മിക്കപ്പോഴും പോകുന്ന ഇടങ്ങൾ ആപ്പ് അടയാളപ്പെടുത്തി വെക്കുന്നതിലൂടെ ഓഫ്ലൈനിൽ ആപ്പ് പ്രവർത്തിക്കുന്നത് ഉറപ്പുവരുത്തും . നേരത്തേ ഇന്ത്യയിൽ നിരവധി ആരോപണങ്ങൾ നേരിട്ട കമ്പനിയാണ് ഊബർ . ഡ്രൈവർക്കെതിരായ ലൈംഗിക ആരോപണത്തെ തുടർന്ന് ഊബർ ആപ്പ് രാജ്യതലസ്ഥാനത്ത് നിരോധിക്കുകയും ചെയ്തിരുന്നു . കൂടാതെ ഉപഭോക്താവിന്റെ മെഡിക്കൽ വിവരങ്ങൾ അനധികൃതമായി കൈക്കലാക്കി പരസ്യമാക്കിയതിനും ഊബർ പ്രതിക്കൂട്ടിലായി . ഇതിന് പിന്നാലെ ഇന്ത്യയിൽ നൂതനമായ സാങ്കേതികവിദ്യയിലൂടെ പ്രവർത്തനം ശക്തമാക്കുമെന്ന് കമ്പനി വ്യക്തമാക്കിയിരുന്നു ."
entertainment,"കൊച്ചിയിൽ നടിയെ ആക്രമിച്ച കേസിൽ ദീലിപിന്റെ ജാമ്യാപേക്ഷയിൽ ഹൈക്കോടതി ഉത്തരവ് നാളെ . രാവിലെ 10.15നാണ് സിംഗിൾ ബെഞ്ച് വിധി പറയുക . ഇതിനിടെ പ്രദീഷ് ചാക്കോയുടെ സഹ അഭിഭാഷകൻ രാജു ജോസഫിനെ വീണ്ടും ചോദ്യം ചെയ്യാൻ അന്വേഷണസംഘം തീരുമാനിച്ചു . റിമാൻഡ് തടവുകാരനായി ദിലീപ് ആലുവ സബ് ജയിലിലെത്തി പത്ത് ദിവസം തികയുമ്പോഴാണ് ജാമ്യ ഹർജിയിൽ ഉത്തരവ് വരുന്നത് . നേരത്തെ അങ്കമാലി കോടതി താരത്തിന്റെ അപേക്ഷ തളളിയതോടെയാണ് ഹൈക്കോടതിയിലെത്തിയത് . അന്വേഷണം പുരോഗമിക്കുന്ന സാഹചര്യത്തിൽ യാതൊരു കാരണവശാലും ജാമ്യം നൽകരുതെന്ന് സർക്കാർ കോടതിയിൽ പലവട്ടം ആവശ്യപ്പെട്ടിട്ടുണ്ട് . കൂടുതൽ പ്രതികൾ അറസ്റ്റിലാകാനുണ്ടെന്നും തെളിവുകൾ ശേഖരിക്കുന്ന ഘട്ടത്തിലാണെന്നും പ്രോസിക്യൂഷൻ അറിയിച്ചിരുന്നു . ജാമ്യം തളളിയാൽ ദിലീപിന് ആലുവ സബ് ജയിലിൽ റിമാൻഡ് തടവുകാരനായി തുടരേണ്ടിവരും . ഇതിനിടെ നടിയുടെ അപകീർത്തികരമായ ദൃശ്യങ്ങൾ പകർത്താനുപയോഗിച്ച മൊബൈൽ ഫോൺ സംബന്ധിച്ച് വ്യത്യസ്ഥമായ മൊഴികളാണ് അഡ്വ പ്രദീഷ് ചാക്കോയും സഹ അഭിഭാഷകൻ അഡ്വ രാജു ജോസഫും പൊലീസിനോട് പറയുന്നത് . ഈ ഫോൺ പ്രദീഷ് ചാക്കോയെ എൽപിച്ചെന്നാണ് മുഖ്യപ്രതി സുനിൽകുമാറിൻറെ മൊഴി . എന്നാൽ അങ്ങനെയൊരു ഫോൺ കണ്ടിട്ടേയില്ലെന്നായിരുന്നു ആദ്യഘട്ടങ്ങളിൽ പ്രദീഷ് ചാക്കോയുടെ നിലപാട് . സഹ അഭിഭാഷകൻ ഫോൺ നശിപ്പിച്ചു എന്നുവരെ ചോദ്യം ചെയ്യലിൽ പറഞ്ഞു . എന്നാൽ ചോദ്യം ചെയ്യലിൽ രാജു ജോസഫ് ഇത് സമ്മതിക്കാൻ തയാറായില്ല . തെളിവ് നശിപ്പിക്കാൻ കൂട്ടുനിന്നെന്നോ , തെളിവ് മറച്ചുപിടിക്കാൻ ശ്രമിക്കുന്നെന്നോ ബോധ്യപ്പെട്ടാൽ രാജു ജോസഫിനെ കൂടി കേസിൽ പ്രതിചേർക്കാനാണ് പൊലീസ് നീക്കം . സത്യം തുറന്നുപറയാൻ ഒരവസരം കൂടി ഇരുവർക്കും നൽകുമെന്നാണ് അന്വേഷണസംഘം പറയുന്നത് . എന്നാൽ ഫോണും ദൃശ്യങ്ങളും വിദേശത്ത് എത്തിയിരിക്കാനുളള സാധ്യതയും പൊലീസ് തളളിക്കളയുന്നില്ല . പ്രദീഷ് ചാക്കോയുടെ ഉപദേശത്തിലാണ് ഫോൺ വേമ്പനാട് കായലിൽ ഒഴിക്കിക്കളഞ്ഞെന്ന് സുനിൽകുമാർ മൊഴി നൽകിയതെന്നും തിരിച്ചറിഞ്ഞിട്ടുണ്ട് ."
business,"രാജ്യത്തെ ബാങ്കിങ് മേഖല നേരിടുന്ന ഏറ്റവും വലിയ പ്രതിസന്ധിയാണ് ഇപ്പോഴത്തേത് . 32 ലക്ഷം എ . ടി . എം കാർഡുകളാണ് ഇപ്പോൾ തട്ടിപ്പ് ഭീഷണി നേരിടുന്നത് . എസ് . ബി . ഐയ്ക്കും അനുബന്ധ ബാങ്കുകൾക്കും പുറമേ എച്ച് . ഐ , ആക്സിസ് , യെസ് ബാങ്ക് എന്നിവയുടെ എ . ടി . എം കാർഡുകളാണ് ഭീഷണി നേരിടുന്നത് . എ . ടി . എമ്മുകളിൽ സ്ഥാപിച്ച് കാർഡ് വിവരം ചോർത്തുന്ന സ്കിമ്മേഴ്സിന് പുറമേ ബാങ്കിങ് സർവീസിൽ വൈറസ് കടത്തി വിട്ടാണ് തട്ടിപ്പ് . രാജ്യത്ത് എ . ടി . എം സർവീസ് ലഭ്യമാക്കുന്ന ഹിറ്റാച്ചി പെയ്മെൻറ് സർവീസിൽ വൈറസ് കടത്തിവിട്ടാണ് തട്ടിപ്പെന്നാണ് സൂചന . രാജ്യത്തെ പ്രമുഖ ബാങ്കുകൾ ഉപയോഗിക്കുന്നത് ഹിറ്റാച്ചിയുടെ എ . ടി . എം സർവീസാണ് . ഐ കഴിഞ്ഞ ദിവസം ആറ് ലക്ഷം എ . ടി . എം കാർഡുകൾ ബ്ലോക്ക് ചെയ്തിരുന്നു . സമീപകാലത്ത് തട്ടിപ്പു നടന്ന എ . ടി . എമ്മുകളിൽ നിന്നു പണം പിൻവലിച്ചവരുടെ കാർഡുകളാണു ബ്ലോക്ക് ചെയ്തത് . എച്ച് . ഡി . എഫ് . സി കാർഡ് ഉപയോഗിക്കുന്ന രണ്ട് കൊച്ചി സ്വദേശികൾക്ക് കഴിഞ്ഞ ദിവസം പണം നഷ്ടമായിരുന്നു . ഐ തുടങ്ങിയ ബാങ്കുകൾ എ . ടി . എം കാർഡുകൾ ബ്ലോക്ക് ചെയ്തിട്ടില്ലെങ്കിലും പിൻ നമ്പർ മാറ്റണമെന്ന നിർദ്ദേശം ഉപഭോക്താക്കൾക്ക് നൽകി കഴിഞ്ഞു . ഉന്നതതല അന്വേഷണവും നടത്തുന്നുണ്ട് ."
technology,യൂട്യൂബ് വിജയകരമായി നടപ്പിലാക്കിയ ഓഫ് ലൈൻ വീഡിയോ സ്ട്രീമിങ്ങ് സംവിധാനം ഫേസ്ബുക്ക് ഇന്ത്യയിൽ അവതരിപ്പിക്കുന്നു . ജൂലൈ 11 മുതലാണ് ഈ സംവിധാനം ഫേസ്ബുക്ക് ഇന്ത്യൻ ഉപയോക്താക്കൾക്ക് ലഭിക്കുക . നേരത്തെ ഓഫ് ലൈനായി ഡൌൺലോഡ് ചെയ്തുവച്ച വീഡിയോ . പിന്നീട് ഓഫ് ലൈനിൽ കാണാം എന്നതാണ് ഇതിൻറെ പ്രത്യേകത . ഇത് സംബന്ധിച്ച് ഫേസ്ബുക്ക് മീഡിയ പാർട്ട്ണർമാർക്ക് ഇമെയിൽ സന്ദേശം അയച്ചിട്ടുണ്ട് . ഫേസ്ബുക്കിൻറെ മൊബൈൽ ആപ്പിലും ഓഫ്ലൈനായി വീഡിയോ കാണാനുള്ള സൌകര്യം ലഭിക്കും . എന്നാൽ ഇത് മറ്റ് ആപ്പുകളുമായോ ഉപകരങ്ങളുമായോ ഷെയർ ചെയ്യാനുള്ള സംവിധാനം ഉണ്ടായിരിക്കില്ല . കൂടാതെ ഫേസ്ബുക്ക് വാളിൽ നിന്ന് സേവ് ചെയ്യുന്ന വീഡിയോകൾ 48 മണിക്കൂറിനുള്ളിൽ മാത്രമേ കാണാൻ കഴിയൂ എന്ന പ്രത്യേകതയുമുണ്ട് . എന്നാൽ ഈ ഫീച്ചറിൽ ഫേസ്ബുക്ക് ഏർപ്പെടുത്താനിക്കുന്ന നിയന്ത്രണങ്ങൾ എന്തെല്ലാമാണെന്ന വിവരം വ്യക്തമല്ല . രണ്ട് മാസത്തിനുള്ളിൽ ഇന്ത്യയിൽ ഔദ്ധ്യോഗികമായി പുറത്തിറക്കുമെന്നാണ് പ്രതീക്ഷിക്കുന്നത് . ഇൻറർനെറ്റ് സ്പീഡ് പലപ്പോഴും മാറി മറിയുന്ന ഇന്ത്യ പോലുള്ള രാജ്യങ്ങളിൽ ഈ സംവിധാനം കൂടുതൽപ്പേർ ഉപയോഗപ്പെടുത്തും എന്നാണ് ഫേസ്ബുക്ക് കരുതുന്നത് . തങ്ങളുടെ വീഡിയോ ശേഖരം വഴി ലോകത്തിലെ ഏറ്റവും വലിയ വീഡിയോ സോഷ്യൽ മീഡിയ ആയ യൂട്യൂബിനെ തന്നെയാണ് ഫേസ്ബുക്ക് ലക്ഷ്യം വയ്ക്കുന്നത് . വലിയൊരു ലാഭ വിഹിതവും ഈ വർഷം ഫേസ്ബുക്ക് വീഡിയോയിൽ നിന്നും പ്രതീക്ഷിക്കുന്നുണ്ട് .
technology,"ഇതിന് പുറമേയാണ് ഷവോമിയെ ഞെട്ടിച്ച ഫ്ലാഷ് സെയിൽ ചൈനയിൽ നടന്നത് . നിലവിൽ ചൈനയിൽ മാത്രമാണ് ഷവോമി എംഐ നോട്ട് 2 ലഭക്കുക . ഫ്ലാഷ് സെയിലിന് മുൻപ് അഡ്വാൻസ് ബുക്കിംഗ് സൌകര്യം നൽകിയ ഷവോമിക്ക് മികച്ച പ്രതികരണം കിട്ടിയിരുന്നു . ഫ്ലാഷ് സെയിലിൽ 50 സെക്കൻറ് കൊണ്ടാണ് മുഴുവൻ ഫോണും വിറ്റുതീർന്നത് . 5 . 7 ഇഞ്ച് എഎംഒഎൽഇഡി സ്ക്രീനിൽ എത്തുന്ന ഫോണിൻറെ , ശേഷി നിർണ്ണയിക്കുന്നത് സ്നാപ് ഡ്രാഗൺ 821 64 - ബിറ്റ് ക്വാഡ് കോർ പ്രോസ്സസറാണ് . പ്രധാന ക്യാമറ 22 എംപിയാണ് . ഒപ്പം 4500 എംഎഎച്ച് ബാറ്ററിയും ഫോണിനുണ്ട് , ഒപ്പം 4ജിബി റാം ശേഷിയും , 64 ജിബി ഇൻറേണൽ സ്റ്റോറേജുമായാണ് എംഐ നോട്ട് 2 എത്തുന്നത് . ചൈനയിൽ 27,000 രൂപയ്ക്ക് അടുത്ത വിലയാണ് ഈ ഫോണിനുണ്ടാകുക . ഇതിന് അടുത്ത വിലയായിരിക്കും ഈ ഫോണിന് ഇന്ത്യയിലും ഉണ്ടാകും ."
sports,അക്രമണോത്സുകത എന്നത് എന്നെ സംബന്ധിച്ചിടത്തോളം വിജയിക്കാൻ ടീമിനായി ആവശ്യമായതെല്ലാം ചെയ്യുക എന്നതാണ് . ഓരോ പന്തിലും അതിനുള്ള ശ്രമമുണ്ടാവും . അക്രമണോത്സുകതയെ ഓരോരുത്തരും ഓരോതരത്തിലായിരിക്കും നിർവചിക്കുക . പക്ഷെ എന്നെ സംബന്ധിച്ചിടത്തോളം ടീമിനായി 120 ശതമാനവും നൽകി എന്തുവിലകൊടുത്തും ജയിക്കുക എന്നതാണ് അതുകൊണ്ട് അർത്ഥമാക്കുന്നത് . ബാറ്റ് ചെയ്യുമ്പോഴായാലും സഹതാരങ്ങൾക്കായി ബെഞ്ചിലിരുന്ന് കൈയടിക്കുമ്പോഴായാലും റണ്ണിനായി ഓടുമ്പോഴായാലും അത് അങ്ങനെതന്നെയാണ് . സ്വന്തം നാട്ടിൽ കളിക്കുന്ന ഓസ്ട്രേലിയ കടുത്ത വെല്ലുവിളി ഉയർത്തുമെന്നുറപ്പാണ് . സ്മിത്തിന്റെയും വാർണറുടെയും അഭാവം ഓസ്ട്രേലിയക്ക് തിരിച്ചടിയാണെങ്കിലും അവരുടെ നിരയിൽ ലോകോത്തര താരങ്ങളുണ്ട് . അതുകൊണ്ടുതന്നെ ഓസ്ട്രേലിയയെ തോൽപ്പിക്കാൻ മികച്ച പ്രകടനം പുറത്തെടുത്തേ മതിയാവൂ . രാജ്യാന്തര ക്രിക്കറ്റിൽ ഒരു ടീമിനെയും വിലകുറച്ചു കാണാനാവില്ല . ഓസ്ട്രേലിയയിൽ പരമ്പര ജയിക്കാനുള്ള അവസാന അവസരമാണിത് എന്നൊന്നും ഞങ്ങൾ കരുതുന്നില്ല . അത്തരമൊരു മനോഭാവത്തോടെ കളിക്കാനിറങ്ങാനും കഴിയില്ല . എന്തായാലും അവിടെയും ഇവിടെയുമെല്ലാം ഇടക്കിടെ ഒരോ ടെസ്റ്റ് ജയിക്കുന്ന ടീമാവാൻ ഞങ്ങൾ എന്തായാലും ആഗ്രഹിക്കുന്നില്ല . പരിമിത ഓവർ ക്രിക്കറ്റിൽ മികച്ച പ്രകടനം നടത്തുന്ന ഭുവനേശ്വർകുമാറും ജസ്പ്രീത് ബൂമ്രയും ടീമിലുള്ളത് തന്റെ ഭാഗ്യമാണെന്നും കോലി പറഞ്ഞു . ലോകകപ്പ് വരെ ഇനിയുള്ള മത്സരങ്ങളിൽ അധികം പരീക്ഷണങ്ങൾക്ക് മുതിരില്ലെന്നും ലോകകപ്പ് ടീമിനെ തന്നെ പരമാവധി മത്സരങ്ങളിൽ കളിപ്പിക്കാനാണ് ശ്രമിക്കുകയെന്നും കോലി പറഞ്ഞു .
technology,"ദിവസം ഒരു ജിബി നെറ്റും ഫ്രീകോളും എന്നതാണ് ഇപ്പോൾ എല്ലാവരുടെയും ആവശ്യം . അതിൽ ഉപയോക്താവിന് തൃപ്തി നൽകുന്ന തരത്തിലാണ് രാജ്യത്തെ സർവീസ് പ്രോവൈഡർമാരുടെ ഓഫറുകൾ . എന്നാൽ ഈ ഓഫറുകളിൽ ഏതാണ് അത് തിരിച്ചറിയാൻ ഒഫറുകളെക്കുറിച്ച് വിശദമായി അറിയണം ഇതാ രാ ജ്യ ത്തെ പ്ര മു ഖ സ ർ വീ സ് പ്രൊ വൈ ഡ ർ മാ രു ടെ ഒ രു ജി ബി പ്ലാ നു ക ൾ ചു വ ടെ ജിയോ പ്ര തി ദി ന 1 ജി ബി പ്ലാ നു ക ളി ൽ ഏ റ്റ വും വി പു ല മാ യ നി ര ജി യോ യു ടേ താ ണ് . വാ ലി ഡി റ്റി യി ൽ സ്വാ ഭാ വി ക മാ യ വ്യ ത്യാ സ ങ്ങ ളോ ടെ യാ ണ് ഈ പ്ലാ നു ക ൾ . 309 രൂ പ യു ടെ പ്ലാ ൻ 49 ദി വ സ ത്തെ യും , 399 രൂ പ യു ടേ ത് 70 ദി വ സ ത്തെ യും വാ ലി ഡി റ്റി ന ൽ കും . 459 രൂ പ യു ടെ പ്ലാ നി ൽ ദി വ സേ ന 1 ജി ബി എ ന്ന ക ണ ക്കി ൽ 84 ദി വ സ ത്തേ ക്ക് 84 ജി ബി ഡാ റ്റ ല ഭി ക്കും . 499 രൂ പ യു ടേ തി ന് 91 ദി വ സ ത്തെ വാ ലി ഡി റ്റി യാ ണു ള്ള ത് . സൌ ജ ന്യ കോ ളു ക ൾ , എ സ്എം എ സു ക ൾ , ജി യോ ആ പ്പു ക ളു ടെ സൌ ജ ന്യ ഉ പ യോ ഗം എ ന്നി വ കൂ ടി അ ട ങ്ങു ന്ന താ ണ് ജി യോ യു ടെ പ്ലാ നു ക ൾ . എ യ ർ ടെ ൽ എ യ ർ ടെ ലി ൻറെ 399 രൂ പ പ്ലാ നി ൽ 70 ദി വ സ ത്തേ ക്ക് ദി വ സേ ന 1 ജി ബി ഡാ റ്റ ല ഭി ക്കും . ലോ ക്ക ൽ , എ സ്ടി ഡി കോ ളു ക ളും ചെ യ്യാം . 448 രൂ പ യു ടെ പ്ലാ നി ൽ ഇ തേ വാ ലി ഡി റ്റി യാ ണു ള്ള ത് . എ ന്നാ ൽ കോ ളു ക ൾ ക്കൊ പ്പം റോ മിം ഗി ലും സൌ ജ ന്യം ല ഭി ക്കും . ദി വ സേ ന 100 എ സ്എം എ സും സൌ ജ ന്യ മാ യി അ യ യ്ക്കാം . ഡാ റ്റ ഉ പ യോ ഗം കൂ ടു ത ലു ള്ള വ ർ ക്ക് 349 രൂ പ യു ടെ പ്ലാ നി ൽ പ്ര തി ദി നം ഒ ന്ന ര ജി ബി ഡാ റ്റ ല ഭി ക്കും . 28 ദി വ സ മാ ണ് വാ ലി ഡി റ്റി . എ യ ർ ടെ ലി ൻറെ എ ല്ലാ പ്ലാ നു ക ളി ലും സൌ ജ ന്യ വോ യ്സ് കോ ളു ക ൾ പ രി ധി യു ള്ള താ ണ് . ദി വ സം 250 മി നി റ്റും , ആ ഴ്ച യി ൽ 1,000 മി നി റ്റും മാ ത്ര മേ സൌ ജ ന്യ കോ ൾ ല ഭ്യ മാ കൂ . 348 രൂ പ യു ടെ യും 392 രൂ പ യു ടെ യും പ്ലാ നു ക ളാ ണ് വോ ഡ ഫോ ൺ ന ൽ കു ന്ന ത് . ര ണ്ടി നും 28 ദി വ സ മാ ണ് വാ ലി ഡി റ്റി . 1 ജി ബി ഡാ റ്റ യ്ക്കൊ പ്പം സൌ ജ ന്യ അ ൺ ലി മി റ്റ ഡ് ലോ ക്ക ൽ , എ സ്ടി ഡി കോ ളു ക ൾ വി ളി ക്കാം . 392 രൂ പ യു ടെ പ്ലാ നി ൽ റോ മിം ഗി ലും സൌ ജ ന്യം ബാ ധ ക മാ ണ് . 348 രൂ പ യു ടെ പ്ലാ നി ൽ ഡ ൽ ഹി ക്കു പു റ ത്തു ള്ള സ ർ ക്കി ളു ക ളി ൽ ദി വ സേ ന ഒ ന്ന ര ജി ബി ഡാ റ്റ ന ൽ കു ന്നു ണ്ട് . ബി എ സ്എ ൻ എ ൽ ജി യോ യു ടെ വെ ല്ലു വി ളി നേ രി ടാ ൻ 429 രൂ പ യു ടെ പ്ലാ നു മാ യാ ണ് ബി എ സ്എ ൻ എ ൽ എ ത്തു ന്ന ത് . 90 ദി വ സ ത്തെ വാ ലി ഡി റ്റി യോ ടെ 90 ജി ബി ഡാ റ്റ യാ ണ് ഇ തി ലൂ ടെ ല ഭി ക്കു ക - പ്ര തി ദി നം ഒ രു ജി ബി . ഏ തു നെ റ്റ് വ ർ ക്കി ലേ ക്കും അ ൺ ലി മി റ്റ ഡ് ഫ്രീ കോ ളു ക ളും ല ഭി ക്കും . ഐ ഡി യ"
entertainment,"പ്രേക്ഷകപ്രീതിയും നിരൂപകപ്രശംസയും ഒരുപോലെ പിടിച്ചുപറ്റിയ പിങ്കിനു ശേഷം വീണ്ടും അമിതാഭ് ബച്ചനും തപ്സിയും ഒന്നിക്കുന്നു . ബാഡ്ല എന്ന ചിത്രം ലോക വനിതാ ദിനമായ മാർച്ച് എട്ടിന് റിലീസ് ചെയ്യുമെന്നും അണിയറപ്രവർത്തകർ അറിയിച്ചു . സുജോയ് ഘോഷ് ആണ് പുതിയ സിനിമ സംവിധാനം ചെയ്യുന്നത് . ദ ഇൻവിസിബിൾ ഗസ്റ്റ് എന്ന ചിത്രത്തിന്റെ റീമേക്കായിരിക്കും ഇത് . ലണ്ടൺ , സ്കോട്ലാൻഡ് എന്നിവടങ്ങളാണ് പ്രധാന ലൊക്കേഷനുകൾ . പിങ്കിന്റെ വിജയം വീണ്ടും ആവർത്തിക്കാൻ കഴിയുമെന്നാണ് കരുതുന്നതെന്ന് തപ്സി പറയുന്നു . അമിതാഭ് ബച്ചനൊപ്പം അഭിനയിക്കാൻ ആൾക്കാർ കാത്തുനിൽക്കുകയാണ് . എനിക്ക് രണ്ട് വർഷത്തിനിടെ രണ്ട് തവണ അമിതാഭ് ബച്ചനൊപ്പം അഭിനയിക്കാൻ അവസരം കിട്ടി . അതിന്റെ ത്രില്ലിലാണ് താനെന്നും തപ്സി പറയുന്നു ."
technology,"ഇന്ത്യയിൽ ഇത്തവണ പെയ്യുന്ന മൺസൂണിൻറെ സ്വഭാവം മാറിയെന്ന് കാലാവസ്ഥാ നിരീക്ഷണ കേന്ദ്രം . സാധാരണയിലും വളരെ സമയമെടുത്തുമാത്രമെ ഇന്ത്യയുടെ മധ്യഭാഗത്ത് ഇത്തവണ കാലവർഷമെത്തുവെന്നും കലാവസ്ഥ നിരീക്ഷണകേന്ദ്രം നൽകുന്ന റിപ്പോർട്ട് . സാധാരണ ഗതിയിൽ ദക്ഷിണേന്ത്യയിൽ നിന്ന് മധ്യ ഇന്ത്യയിലേക്കും അവിടെ നിന്ന് ക്രമേണ ഉത്തരേന്ത്യയിലേക്കും കാലവർഷം കടക്കുകയാണ് പതിവ് . എന്നാൽ ഇത്തവണത്തെ കാലവർഷം ആ പതിവ് തെറ്റിക്കുമെന്നാണ് പ്രവചനം . അതായത് ഇത്തവണ മധ്യ ഇന്ത്യയിൽ തങ്ങാതെ നേരിട്ട് ഉത്തരേന്ത്യയിൽ കാലവർഷം എത്തും . ഈ പ്രതിഭാസം ഇന്ത്യയുടെ മധ്യഭാഗത്ത് മഴലഭ്യത കുറയ്ക്കുമെന്നാണ് കരുതുന്നത് . ജൂൺ 23 ന് ഉത്തരാഖണ്ഡ് , ഹിമാചൽ പ്രദേശ് , ഹരിയാണ , പഞ്ചാബ് എന്നിവിടങ്ങളിൽ മഴയെത്തുമെന്നാണ് പ്രതീക്ഷിക്കപ്പെടുന്നത് . മധ്യ ഇന്ത്യയിൽ കാലവർഷം കുറയാൻ കാരണം ആന്റി സൈക്ലോൺ പ്രതിഭാസമാണെന്നാണ് ഇന്ത്യൻ ഇൻസ്റ്റിറ്റ്യൂട്ട് ഓഫ് ട്രോപ്പിക്കൽ മെട്രോളജി ശാസ്ത്രജ്ഞനായിരുന്ന ജെ . ആർ കുൽക്കർണി പറയുന്നത് . കാലവർഷം ആരംഭിച്ച അന്നുമുതൽ തുടങ്ങിയ ഈ പ്രതിഭാസം ഇപ്പോഴും നിലനിൽക്കുന്നുവെന്നും ജെ . ആർ കുൽക്കർണി പറയുന്നു ."
business,"ഒരു കാലത്ത് കാമ്പസുകളുടെ ആവേശമായിരുന്നു ഈ മെലിഞ്ഞ സുന്ദരൻ . ഇവൻറെ പേര് ഇരുചക്ര വാഹന പ്രേമികളുടെ ചുണ്ടിലും നെഞ്ചിലും ഇന്നും മായാതെ അവശേഷിക്കുന്നു . പറഞ്ഞു വരുന്നത് ആരെക്കുറിച്ചാണ് എന്നാവും . പലർക്കും ഇപ്പോൾ തന്നെ ഉത്തരം ലഭിച്ചിട്ടുണ്ടാകം . സംശയിക്കേണ്ട . നമ്മുടെയൊക്കെ സ്വന്തം യമഹ ആർ എകസ് 100 . 1985 ലാണ് ജപ്പാൻ കമ്പനിയായ യമഹ ആർഎക്സ് 100 നു രൂപം കൊടുക്കുന്നത് . അതേവർഷം നവംബറിൽ വിപണി പ്രവേശം . 98 സി സി ശക്തിയുള്ള ടൂ - സ്ട്രോക്ക് എഞ്ചിൻ . എയർ കൂളിങ് സിസ്റ്റം . 1985ൻറെ ഒടുവിലും - 86 ൻറെ തുടക്കത്തിലുമാണ് ഇന്ത്യൻ നിരത്തിൽ ഇവൻ അവതരിക്കുന്നത് . ജപ്പാനിൽ നിന്ന് ഇറക്കുമതി ചെയ്ത ഘടകങ്ങൾ ഇന്ത്യയിൽ അസംബിൾ ചെയ്തായിരുന്നു നിർമ്മാണം . എസ്കോർട്സ് ലിമിറ്റഡുമായി സഹകരിച്ചായിരുന്നു യമഹ ആർഎക്സ് 100 നെ ഇന്ത്യൻ വിപണിയിലിറക്കിയത് . ഒരു കാലത്ത് കാമ്പസ് യുവത്വത്തെ ഹരം കൊള്ളിച്ചിരുന്നു ആർ എക്സ് 100 . അതിൻറെ ഇരമ്പൽ ശബ്ദം ബുള്ളറ്റിന്റെ ഫട് ഫടിനേക്കാളും ക്യാമ്പസുകളെ പുളകം കൊള്ളിച്ചിരുന്ന കാലം . യമഹയ്ക്ക് ഇന്ത്യൻ വിപണിയിൽ ജനപ്രീതി നേടിക്കൊടുത്തതിൽ ഒന്നാമൻ . ബുള്ളറ്റ് കഴിഞ്ഞാൽ ഏറ്റവും ആരാധകരുള്ള മോട്ടോർ സൈക്കിളും ആർ എക്സ് 100 തന്നെയായിരുന്നു . എന്നാൽ മലിനീകരണനിയന്ത്രണ നിയമങ്ങൾ കർശനമാക്കിയത് ടൂ സ്ട്രോക്ക് എൻജിനുള്ള ആർഎക്സ് മോഡലുകൾക്ക് തിരിച്ചടിയായി . പുതിയ മലിനീകരണ നിയന്ത്രണ നിയമങ്ങൾ പാലിക്കാൻ ആർഎക്സ് 100 നു കഴിഞ്ഞില്ല . തുടർന്ന് 1996 മാർച്ചിൽ ആർഎക്സ് 100 ന്റെ ഉത്പാദനം യമഹ അവസാനിപ്പിച്ചു . 2000 - 2001 കാലത്ത് 14 ബിഎച്ച്പി കരുത്തുമായി പുതിയ ആർഎക്സ് 135 , ആർഎക്സ് സെഡ് മോഡലുകൾ വിപണിയിലെത്തി . 2003 വരെ ഈ മോഡൽ വിൽപ്പനയ്ക്കുണ്ടായിരുന്നു . 2005 ഓഗസ്റ്റ് വരെ കമ്പനിയിൽ നിന്ന് ഓർഡർ ചെയ്തു ആർഎക്സ് 135 വാങ്ങാനാവുമായിരുന്നു . പക്ഷേ ആദ്യമിറങ്ങിയ ആർഎക്സ് 100ൻറെ പെരുമയിലേക്ക് പിന്നീട് വന്ന ആർഎക്സ് ശ്രേണി ബൈക്കുകൾ ഉയർന്നില്ലെന്നതാണ് സത്യം . യൌവ്വനത്തിൻറെ തുടിപ്പും ഓർമ്മകളുമായി പഴയ ആർഎക്സ് 100 ൻറെ ഇരമ്പൽ ശബ്ദം നെഞ്ചിൽ കൊണ്ടു നടക്കുന്ന ഒരു വലിയ കൂട്ടം ആളുകൾ ഇപ്പോഴുമുണ്ട് . പലരും നിധി കാത്തു സൂക്ഷിക്കുന്നതു പോലെ ഈ മോട്ടോർ സൈക്കിളിനെ സൂക്ഷിച്ചു വച്ചിട്ടുണ്ട് . എത്ര വില കൊടുത്തും ഇവനെ സ്വന്തമാക്കാൻ പലരും പണമൊരുക്കി വച്ച് കാത്തിരിപ്പുമുണ്ട് . ഈ ടു സ്ട്രോക്ക് മോട്ടോർ സൈക്കിൾ നിങ്ങൾക്ക് ഇപ്പോഴുമുണ്ടെങ്കിൽ അഭിമാനിക്കാം . കാരണം അടുത്തെയിടെ ബംഗലൂരുവിലെ ഒരു യമഹ ഡീലർ ഏഴ് ബൈക്കുകൾ ആർഎക്സ് 100ഉം 135ഉം ഉൾപ്പടെ ലേലത്തിൽ വച്ചപ്പോൾ 1.5 ലക്ഷം മുതൽ 1.65 ലക്ഷംവരെ രൂപയ്ക്കാണ് ഓരോന്നും വിറ്റുപോയത് . അന്ന് ഏഴ് ഭാഗ്യവാൻമാർക്കാണ് ഈ കിടിലൻ ബൈക്കുകൾ ലഭിച്ചത് . നിരവധിപ്പേരാണ് അന്ന് നിരാശരായി മടങ്ങിയത് ."
entertainment,"കാജോൾ പ്രധാന കഥാപാത്രത്തെ അവതരിപ്പിക്കുന്ന ചിത്രമായ ഹെലികോപ്റ്റർ ഈലയുടെ റിലീസ് നീട്ടി . ഒക്ടോബർ 12നാണ് ചിത്രം റിലീസ് ചെയ്യുക . സെപ്റ്റംബർ 7ന് ചിത്രം റിലീസ് ചെയ്യും എന്നായിരുന്നു നേരത്തെ അറിയിച്ചത് . പ്രദീപ് സർകാർ ആയിരുന്നു ഹെലികോപ്റ്റർ ഈല സംവിധാനം ചെയ്തത് . ചിത്രീകരണത്തിനിടെ ഡെങ്ക്യു പിടിപെട്ട് പ്രദീപ് സർക്കാർ ആശുപത്രിയിലായി . ആശുപത്രിയിൽ ചികിത്സയിലായിരിക്കെ തന്നെ പുറത്തുവന്ന് പ്രദീപ് സർക്കാർ ചിത്രീകരണം തുടർന്നിരുന്നുവെന്നും റിപ്പോർട്ടുണ്ട് . അമിതാഭ് ബച്ചൻ അഭിനയിക്കുന്ന ഭാഗമൊക്കെ അങ്ങനെയാണ് ചിത്രീകരിച്ചത് . ആംബുലൻസും ഡോക്ടറുമടക്കം പ്രത്യേക ശ്രദ്ധയോടെയാണ് പ്രദീപ് സർക്കാറിനെ ആശുപത്രിയിൽ നിന്ന് സെറ്റിലെത്തിച്ചതെന്നും അണിയറപ്രവർത്തകർ പറയുന്നു . സംവിധായകൻ അസുഖബാധിതനായതിനെ തുടർന്ന് സിനിമയുടെ റിലീസ് നീട്ടിവയ്ക്കേണ്ടിയും വരികയായിരുന്നുവെന്നും അണിയറപ്രവർത്തർ പറയുന്നു . സിനിമയിൽ കൌമാരക്കാരന്റെ അമ്മയായാണ് കാജോൾ അവതരിപ്പിക്കുന്നത് . കാജോളിന് പുറമെ റിദ്ധി സെൻ , നേഹ ധുപിയ , അതുൽ കുൽക്കർണി തുടങ്ങിയവരാണ് പ്രധാന കഥാപാത്രങ്ങളെ അവതരിപ്പിക്കുന്നത് ."
business,"മലയാളികൾക്ക് എന്നും വിവാദങ്ങളോടാണ് പ്രിയം . എന്നാൽ വിവാദങ്ങൾ മാത്രം പോരല്ലോ . അല്ലാത്ത സംഗതികളും നാടിന് ഏറെ ആവശ്യമാണ് . അത്തരമൊരു പരിപാടിയാണ് ഫെബ്രുവരി നാലിന് കൊച്ചിയിൽ നടക്കുന്നത് . ബിസിനസ് - ടു - ബിസിനസ് മീറ്റ് 2016 . ചെറുകിട , ഇടത്തരം സംരംഭകർക്കായി സംസ്ഥാന വ്യവസായ വാണിജ്യ വകുപ്പാണ് പരിപാടി സംഘടിപ്പിയ്ക്കുന്നത് . നെടുമ്പാശേരി സിയാൽ ട്രേഡ് ഫെയർ ആന്റ് എക്സിബിഷൻ സെന്ററിൽ ഫെബ്രുവരി നാല് മുതൽ ആറ് വരെയാണ് പരിപാടി . ഫെബ്രുവരി നാലിന് രാവിലെ 9.30 ന് മുഖ്യമന്ത്രി ഉമ്മൻ ചാണ്ടി പരിപാടി ഉദ്ഘാടനം ചെയ്യും . സംസ്ഥാനത്തെ ഇരുനൂറിൽ പരം ചെറുകിട , ഇടത്തരം സംരഭകർ പരിപാടിയിൽ പങ്കെടുക്കുന്നുണ്ട് . 18 സംസ്ഥാനങ്ങളിൽ നിന്നും 21 രാജ്യങ്ങളിൽ നിന്നും ഉള്ള പ്രതിനിധികളും ബ2ബി മീറ്റിൽ പങ്കെടുക്കും . ഭക്ഷ്യ സംസ്കാരണ വിഭാഗത്തിൽ നിന്നാണ് ഏറ്റവും അധികം പങ്കാളിത്തമുണ്ടാവുക . 80 പ്രദർശകരുണ്ട് ഈ വിഭാഗത്തിൽ മാത്രം . ചടങ്ങിൽ പൊതുമരാമത്ത് മന്ത്രി വികെ ഇബ്രാഹിം കുഞ്ഞ് അധ്യക്ഷതവഹിയ്ക്കും . മന്ത്രിമാരായ കെ ബാബു , അനൂപ് ജേക്കബ് , ചാലക്കുടി എംപി ഇന്നസെന്റ് , എംഎൽഎ അൻവർ സാദത്ത് തുടങ്ങിയവരും ചടങ്ങിൽ പങ്കെടുക്കും"
entertainment,"കസബയുമായി ബന്ധപ്പെട്ട് പാർവതിക്ക് നേരെ ഉയർന്ന വിമർശനങ്ങളിൽ അതിരൂക്ഷമായ ഭാഷ ഉപയോഗിച്ചത് മമ്മൂട്ടി ഫാൻസ് ചെങ്ങന്നൂർ വനിതാ യൂണിറ്റ് പ്രസിഡന്റ് കെ . സുജയായിരുന്നു . ഇവരുടെ പോസ്റ്റ് സോഷ്യവൽ മീഡിയയിൽ വൈറലായി എന്ന് മാത്രമല്ല മമ്മൂട്ടി ആരാധകർ ഇത് ആഘോഷിക്കുകയും ചെയ്തു . പാർവതിയെയും ഗീതുമോഹൻദാസിനെയും വ്യക്തിഹത്യ നടത്തുന്ന രീതിയിലായിരുന്നു സുജയുടെ വിമർശനങ്ങൾ ഏറെയും . എന്നാൽ , ഇതിനോട് പ്രതികരിക്കാനോ മറുപടി നൽകാനോ പാർവതിയോ ഗീതുവോ തയാറായില്ല . സുജയ്ക്ക് മറുപടി നൽകിയിരിക്കുന്നത് തോമസ് മത്തായിയാണ് . തോമസിന്റെ അഭിപ്രായപ്രകടനത്തിന് പാർവതി ട്വിറ്ററിൽ നന്ദി അറിയിക്കുകയും ചെയ്തിട്ടുണ്ട് . നിങ്ങളുടെ പോസ്റ്റ് എന്നിൽ ഞെട്ടലുണ്ടാക്കി . കസബയുമായി ബന്ധപ്പെട്ട പ്രശ്നം എന്നെ ഇതെഴുതാൻ പ്രേരിപ്പിക്കുകയായിരുന്നു . ഇതെന്നെ ഭയപ്പെടുത്തുന്നു . എന്നിൽ അറപ്പുളവാക്കുന്നത് ഈ അഞ്ജതയും കാപട്യവുമാണ് . സ്വന്തം അഭിപ്രായം തുറന്നു പറഞ്ഞതിന് ഒരു നടിക്കുനേരെ നടക്കുന്ന സ്ത്രീവിരുദ്ധമായ ആക്രമണങ്ങളെ അവർ ഹുക്ക വലിച്ചു ചെറിയ വസ്ത്രം ധരിച്ചു , വസ്ത്രമേ ധരിച്ചില്ല തുടങ്ങിയ കാരണങ്ങൾ ഉയർത്തി ന്യയീകരിക്കുവാൻ കഴിയുന്നതെങ്ങനെ ? ഇത് തെറ്റാണ് , എന്നെ അതിലേറെ ഭയപ്പെടുത്തുന്നത് ഈ സ്ത്രീവിരുദ്ധതയ്ക്ക് കിട്ടുന്ന അഭിനന്ദനങ്ങളും കൈയ്യടികളുമാണ് . ഞാൻ വളർന്നത് സ്ത്രിപക്ഷവാദത്തെ ആത്മാർത്ഥമായി അവതരിപ്പിച്ച് ആഘോഷിച്ച ശക്തമായ മലയാള സിനിമകൾ കണ്ടാണ് . സ്ത്രീവിരുദ്ധത തുറന്ന് കാട്ടിയത് കുറ്റമായി കാണുന്ന നിങ്ങൾക്ക് ഫെമിനിസം എന്ന വാക്ക് എന്താണെന്നറിയാമോ ? ഫെമിനിസം എന്നാൽ തുല്യതയാണ് . പുരുഷൻമാർ നഗ്നരായി നടക്കുന്നുണ്ടെങ്കിൽ അല്ലെങ്കിൽ മദ്യപിക്കുന്നുണ്ടെൽ പുകവലിക്കുന്നുണ്ടെങ്കിൽ അത് സ്ത്രീ ചെയ്യുമ്പോൾ നെറ്റി ചുളിക്കുന്നു , പ്രകോപിപ്പിക്കുന്നു . മദ്യപാനവും പുകവലിയും നിയമവിരുദ്ധമല്ല . കിടപ്പറയിൽ ഇണയെ സംതൃപ്തിപ്പെടുത്തുന്നതും നിയമവിരുദ്ധമല്ല . ഇതൊരു പുരുഷനാണ് പറഞ്ഞിരുന്നതെങ്കിൽ എത്രമാത്രം അഭിനന്ദനങ്ങൾ അയാൾക്ക് ലഭിച്ചേനെ . സിനിമയിലെ ചുംബന രംഗങ്ങൾ അവരെ വിമർശിക്കുന്നതിനുള്ള ഒരു കാരണമാകുന്നതെങ്ങിനെ ? സിനിമയിൽ ചുംബിക്കുന്നത് കുറ്റം പക്ഷേ സ്ത്രീവിരുദ്ധ സംഭാഷങ്ങൾ ഉള്ളത് ‘മഹത്തരവും വിദ്യാഭ്യാസ സമ്പന്നരായ ഈ സമൂഹത്തിന് അഭിവാജ്യവുമാണ് അല്ലേ ? ഈ സമൂഹത്തിലെ സ്ത്രീകളുടെ അവസ്ഥ എന്താണെന്ന് ഞാൻ നന്നായി പഠിച്ചു , അതിന് നിങ്ങളോട് എനിക്ക് നന്ദിയുണ്ട് . എന്തിനെന്നാൽ ആയിരക്കണക്കിന് സ്ത്രീകൾക്കൊപ്പം എന്നെയും നിങ്ങൾ ആരാധകർ നിശബ്ദരാക്കിയതിന് . ഇത് സംഭവിക്കുന്നത് സാക്ഷരതാ നിരക്കിൽ മുന്നിലുള്ള കേരളത്തിലാണ് ."
technology,"ബിഎസ്എൻഎല്ലിന്റെ പെരുന്നാൾ , ലോകകപ്പ് സ്പെഷ്യൽ ഓഫറുകൾ പ്രഖ്യാപിച്ചു . ഈദ് മുബാറക് 786 എന്ന് പേരിട്ടിരിക്കുന്ന സ്പെഷ്യൽ താരിഫ് വൌച്ചറിൽ പ്രതിദിനം രണ്ട് ജിബി ഇന്റർനെറ്റിന് പുറമെ രാജ്യത്തെ ഏത് നെറ്റ്വർക്കിലേക്കും പരിധിയില്ലാത്ത കോളുകളും പ്രതിദിനം 100 എസ്എംഎസുകളും ലഭ്യമാകും . ആകെ 150 ദിവസമാണ് കാലാവധി . ആകെ 300ജിബി ഡേറ്റയും 15000 എസ്എംഎസുകളും പരിധിയില്ലാത്ത കോളുകളും ലഭ്യമാകുമെന്നർത്ഥം . ജൂൺ 12 മുതൽ ജൂൺ 26 വരെയുള്ള കാലാവധിക്കുള്ളിൽ 786 രൂപയുടെ ഈ സ്പെഷ്യൽ താരീഫ് വൌച്ചർ റീചാർജ്ജ് ചെയ്യാം . ഫിഫ ലോകകപ്പ് ഫുട്ബോളിനായി പുറത്തിറക്കിയ 149 രൂപയുടെ വൌച്ചർ ജൂൺ 14 മുതൽ ലഭ്യമാകും . പ്രതിദിനം നാല് ജിബി ഡേറ്റയാണ് ഇതിലുള്ളത് . ജൂലൈ 15 വരെയാണ് കാലാവധി ."
business,"ഇന്ത്യൻ ഓൺലൈൻ ട്രാവൽ കമ്പനിയായ മെക്ക്മൈട്രിപ്പിലൂടെ ബുക്ക് ചെയ്യുന്നതിന് വമ്പിച്ച ഓഫറുകൾ . അടുത്ത ആറ് മാസത്തേക്ക് നൂറ് ശതമാനം മണിബാക്ക് ഗ്യാരണ്ടി നൽകുന്നു . ഡൊമസ്റ്റിക് ഫ്ലൈറ്റ് , ഇന്റർനാഷണൽ ഫ്ലൈറ്റ് , മറ്റ് ഹോളിഡേ പാക്കേജുകൾ തുടങ്ങിയവയ്ക്ക് നിരവധി ഓഫറുകളാണ് മേക്ക്മൈട്രിപ്പ് വഴി നൽകുന്നത് . മേക്ക്മൈട്രിപ്പ് വഴിയുള്ള ഓഫറുകൾ എങ്ങിനെ കൂടുതൽ സേവ് ചെയ്യാം ? വൺ ഇന്ത്യ കൂപ്പണുകൾ ഓൺലൈൻ പർച്ചേസിന് നിങ്ങളെ സഹായിക്കും . പണവും സമയവും ലാഭിക്കാനുള്ള കൂടുതൽ ഡാറ്റാ ബേസ് സംവിധാനങ്ങൾ വൺഇന്ത്യക്കുണ്ട് . ഓൺലൈൻ പർച്ചേസിന് കൂപ്പണുകൾ സൌജന്യമായി ലഭിക്കും . വൺഇന്ത്യ കൂപ്പൺ എന്ന ലിങ്ക് സന്ദർശിച്ച് കൂടുതൽ പണം ലാഭിക്കൂ ."
business,"പേരെടുത്ത വലിയ കമ്പനികൾ പോലും ജീവനക്കാരെ ഒരു സുപ്രഭാതത്തിൽ കൂട്ടമായി പിരിച്ചുവിടുന്ന നടപടികളിലേക്ക് കടന്നതോടെയാണ് രാജ്യത്തെ ഐ . ടി കമ്പനികൾ നേരിടുന്ന ഗുരുതരമായ പ്രതിസന്ധിയുടെ ആഴം വ്യക്തമായത് . മാസങ്ങൾ കഴിഞ്ഞിട്ടും അത്ര ശുഭകരമായ വാർത്തകളല്ല ഐ . ടി മേഖലയിൽ നിന്നും കേൾക്കുന്നത് . ഈ സാമ്പത്തിക വർഷം തുടങ്ങിയതുമുതൽ രാജ്യത്തെ ആറ് പ്രമുഖ ഐ . ടി . കമ്പനികൾ മാത്രം നാലായിരത്തിലധികം പേരെ പിരിച്ചുവിട്ടെന്നാണ് കണക്കുകൾ . കഴിഞ്ഞ വർഷം ഇതേ കാലയളവിൽ ഐ . ടി രംഗത്ത് വൻ കുതിപ്പാണുണ്ടായത് . 60 , 000 - ത്തോളം പേർക്ക് ഈ കാലയളവിൽ പുതുതായി ജോലി ലഭിച്ചിരുന്നു . രാജ്യത്തിന്റെ ഐ . ടി തലസ്ഥാനമായ ബംഗളുരുവിൽ തന്നെയാണ് ഏറ്റവുമധികം ആശങ്ക നിലനിൽക്കുന്നത് . 15 ലക്ഷത്തോളം പേരാണ് ഇവിടെ ഐ . ടി മേഖലയിൽ ജോലി ചെയ്യുന്നത് . പ്രമുഖ കമ്പനികൾ മാത്രമാണ് തൊഴിൽ നഷ്ടപ്പെട്ടവരുടെ കണക്കുകൾ വ്യക്തമാക്കിയിട്ടുള്ളത് . ചെറുകിട കമ്പനികളാണ് ഐ . ടി രംഗത്ത് പ്രവർത്തിക്കുന്നതിൽ ഭൂരിഭാഗവും . ഇവയിൽ നിന്നും പിരിച്ചുവിടപ്പെട്ടവരുടെ കണക്കുകൾ ആർക്കും അറിയുകയുമില്ല . അര ലക്ഷത്തിലേറെ പേർക്ക് ഈ വർഷം തന്നെ ജോലി നഷ്ടപ്പെട്ടുവെന്നാണ് ഐ . ടി രംഗത്ത് പ്രവർത്തിക്കുന്നവർ പറയുന്നത് . ജീവനക്കാരെ പിരിച്ചുവിടുന്നതിനെതിരെ പ്രതിഷേധിക്കാൻ നാല് മാസങ്ങൾക്ക് മുമ്പ് ഐ . ടി രംഗത്തെ ആദ്യ തൊഴിലാളി യൂണിയനും ജന്മം കൊണ്ടു . സ്ഥാപന മേധാവികൾക്കെതിരെ ശബ്ദമുയർത്തി ശീലമില്ലാതിരുന്ന ഐ . ടി രംഗത്ത് പുതിയ പ്രവണതയായിരുന്നു ഇത് . പ്രമുഖ ഐ . ടി . കമ്പനികളായ കോഗ്നിസന്റ് , ഇൻഫോസിസ് , വിപ്രോ , എച്ച് . , ടെക് മഹീന്ദ്ര , ടി . സി . എസ് . എന്നീ കമ്പനികളിൽ ജീവനക്കാരുടെ എണ്ണത്തിൽ കാര്യമായ കുറവുണ്ടായി . കഴിഞ്ഞ മാർച്ചിൽ ഈ കമ്പനികളിൽ 12,47,934 ജീവനക്കാരുണ്ടായിരുന്നത് സെപ്റ്റംബറായതോടെ 12,43,777 ആയി കുറഞ്ഞുവെന്നാണ് കണക്ക് . അമേരിക്കയിലെ എച്ച് 1 ബി വിസ നിയന്ത്രണം , കമ്പനികളുടെ ചെലവുചരുക്കൽ , ഓട്ടോമേഷൻ , തുടങ്ങിയവയാണ് ജീവനക്കാരുടെ എണ്ണത്തിൽ കുറവുണ്ടാകാൻ കാരണമെന്നാണ് കണക്കാക്കുന്നത് ."
sports,"ശ്രീലങ്കയ്ക്കെതിരായ ആദ്യ ടെസ്റ്റിൽ പാകിസ്ഥാന് 21 റൺസിന്റെ നാണംകെട്ട തോൽവി . വിജയലക്ഷ്യമായ 136 റൺസ് പിന്തുടർന്ന പാകിസ്ഥാൻ 114 റൺസിന് പുറത്തായി . ഇതോടെ രണ്ടു മൽസരങ്ങൾ ഉൾപ്പെട്ട പരമ്പരയിൽ ശ്രീലങ്ക 1 - 0ന് മുന്നിലെത്തി . ആറു വിക്കറ്റെടുത്ത രങ്കണ ഹെരാത്ത് ആണ് പാകിസ്ഥാനെ തകർത്തത് . ടെസ്റ്റിൽ 400 വിക്കറ്റ് വീഴ്ത്തുന്ന ആദ്യ ഇടംകൈയൻ ബൌളർ എന്ന നേട്ടവും ഹെരാത്ത് സ്വന്തമാക്കി . അബുദാബിയിൽ ആദ്യമായാണ് പാകിസ്ഥാൻ തോൽക്കുന്നത് . ആദ്യ ഇന്നിംഗ്സിൽ അഞ്ചും രണ്ടാം ഇന്നിംഗ്സിൽ ആറും ഉൾപ്പടെ മൽസരത്തിൽ 11 വിക്കറ്റ് വീഴ്ത്തിയ രങ്കണ ഹെരാത്ത് ആണ് മാൻ ഓഫ് ദ മാച്ച് . സ്കോർ - ശ്രീലങ്ക - 419 & 138 , പാകിസ്ഥാൻ - 422 & 114ന് പുറത്ത് പരമ്പരയിലെ രണ്ടാമത്തെ മൽസരം ഒക്ടോബർ ആറു മുതൽ പത്ത് വരെ ദുബായിൽ നടക്കും . ഡേ നൈറ്റായാണ് ഈ മൽസരം നടക്കുക . രണ്ടു ടെസ്റ്റുകളും അഞ്ച് ഏകദിനങ്ങളും മൂന്നു ടി20യും ഉൾപ്പെട്ടതാണ് പാകിസ്ഥാൻ - ശ്രീലങ്ക ക്രിക്കറ്റ് പോരാട്ടം ."
sports,"ഇന്ത്യ പടുത്തുയർത്തിയ വൻ സ്കോറിന് മുന്നിൽ തകർന്ന ഓസ്ട്രേലിയയെ തുണച്ച് കാലാവസ്ഥയും . ഇന്നലെ മൂന്നാം ദിനം വെളിച്ചക്കുറവ് മൂലം കളി നേരത്തെ അവസാനിപ്പിച്ചെങ്കിൽ ഇന്ന് മത്സരം ഇതുവരെ തുടങ്ങാൻ സാധിച്ചിട്ടില്ല . രാവിലെ 4.30ന് കളി ആരംഭിക്കാനാണ് നിശ്ചയിച്ചിരുന്നതെങ്കിലും മഴ മൂലം ഇതുവരെ ഒരു പന്ത് പോലും എറിയാൻ സാധിക്കാത്ത അവസ്ഥയാണ് . പരമ്പരയിലെ അവസാന ടെസ്റ്റിൽ ഓസ്ട്രേലിയ ഫോളോഓൺ ഭീഷണിയിലാണ് മൂന്നാം ദിനം നേരത്തെ അവസാനിക്കുമ്പോൾ ഓസീസ് ആറിന് 236 എന്ന പരിതാപകരമായ നിലയിലാണ് . പാറ്റ് കമ്മിൻസ് ( 25 ) , പീറ്റർ ഹാൻഡ്സ്കോംപ് ( 28 ) എന്നിവരാണ് ക്രീസിൽ . ഉസ്മാൻ ഖവാജ ( 27 ) , മാർകസ് ഹാരിസ് ( 79 ) , ഷോൺ മാർഷ് ( 8 ) , മർനസ് ലബുഷാഗ്നെ ( 22 ) , ട്രാവിസ് ഹെഡ് ( 20 ) , ടിം പെയ്ൻ ( 5 ) എന്നിവരാണ് പുറത്തായത് . ഖവാജയുടെ വിക്കറ്റാണ് ഓസീസിന് ആദ്യം നഷ്ടമായത് . ഇന്ത്യയുടെ ഒന്നാം ഇന്നിങ്സ് സ്കോറായ 622ന് ഒപ്പമെത്താൻ ആതിഥേയർക്ക് ഇനിയും 386 റൺസ് കൂടിവേണം . ഇന്ത്യയെ ഇനിയും ബാറ്റിങ്ങിന് അയക്കണമെങ്കിലും വേണം 186 റൺസ് . ഇന്ത്യക്ക് വേണ്ടി കുൽദീപ് യാദവ് മൂന്നും രവീന്ദ്ര ജഡേജ രണ്ടും വിക്കറ്റ് വീഴ്ത്തി . 79 റൺസ് നേടിയ മാർകസ് ഹാരിസാണ് ഓസീസിന്റെ ടോപ് സ്കോറർ . ആദ്യ ഇന്നിങ്സിൽ ഇന്ത്യ 622ന് ഏഴ് എന്ന നിലയിൽ ഡിക്ലയർ ചെയ്യുകയായിരുന്നു . ചേതേശ്വർ പൂജാര ( 193 ) , ഋഷഭ് പന്ത് ( 159 ) എന്നിവരുടെ സെഞ്ചുറിയാണ് ഇന്ത്യക്ക് മികച്ച സ്കോർ സമ്മാനിച്ചത് . പന്തിന്റെ അതിവേഗ സെഞ്ചുറിയും പൂജാരയുടെ 193 റൺസ് പ്രകടനവുമാണ് ഇന്ത്യയുടെ ആദ്യ ഇന്നിംഗ്സിൻറെ ഹൈലൈറ്റസ് . നാലിന് 303 എന്ന നിലയിലാണ് ഇന്ത്യ രണ്ടാം ദിനം ആരംഭിച്ചത് . രവീന്ദ്ര ജഡേജയും ( 81 ) വാലറ്റത്ത് നിർണായക സംഭാവന നൽകി ."
entertainment,"തമിഴകത്ത് പ്രേക്ഷകരും നിരൂപകരുമെല്ലാം ഒരുപോലെ കാത്തിരിക്കുന്നതാണ് വെട്രിമാരൻ - ധനുഷ് കൂട്ടുകെട്ട് . വെട്രിമാരന്റെ സംവിധാനത്തിൽ ധനുഷ് നായകനായ വട ചെന്നൈ അത്രയേറെയൊണ് സ്വീകാര്യത പിടിച്ചുപറ്റിയത് . ഇരുവരും വീണ്ടും ഒന്നിക്കുന്നുവെന്ന വാർത്തയും കയ്യടിയോടെയാണ് സ്വീകരിച്ചത് . അസുരൻ എന്ന ചിത്രമാണ് ധനുഷിനെ നായകനാക്കി വെട്രിമാരൻ ഒരുക്കുന്നത് . കഴിഞ്ഞ ദിവസം ചിത്രത്തിന്റെ ഫസ്റ്റ് ലുക്ക് പുറത്തുവിട്ടിരുന്നു , സിനിമയെ കുറിച്ചുള്ള കൂടുതൽ വിവരങ്ങളും പുറത്തുവരുന്നു . ഒരു നോവലിനെ ആസ്പദമാക്കിയാണ് ചിത്രം ഒരുക്കുന്നത് എന്നാണ് റിപ്പോർട്ട് . തമിഴിലെ പ്രമുഖ എഴുത്തുകാരൻ പൂമണിയുടെ ' വെക്കൈ ' എന്ന നോവലാണ് സിനിമയ്ക്ക് ആധാരമാകുന്നത് എന്നാണ് റിപ്പോർട്ട് . വട ചെന്നൈക്ക് ശേഷം വെട്രിമാരനും ധനുഷും വീണ്ടും ഒന്നിക്കുമ്പോൾ പ്രതികാരകഥയുടെ പശ്ചാത്തലത്തിൽ തന്നെയാണ് ചിത്രം ഒരുങ്ങുന്നത് . ചിത്രത്തിലെ മറ്റ് അഭിനേതാക്കളെ കുറിച്ചോ മറ്റ് വിവരങ്ങളോ പുറത്തുവിട്ടിട്ടില്ല . ധനുഷിന് മികച്ച നടനുള്ള ദേശീയ പുരസ്കാരം നേടിക്കൊടുത്ത ആടുകളവും വെട്രിമാരനായിരുന്നു ഒരുക്കിയത് . പൊള്ളാതവനാണ് ഇരുവരും ഒന്നിച്ച മറ്റൊരു ചിത്രം ."
entertainment,ബോളിവുഡിലെ മീ ടു മൂവ്മെന്റിന് പിന്തുണയുമായി നടൻ സെയ്ഫ് അലി ഖാൻ . 25 വർഷം മുമ്പ് ഉണ്ടായ മോശം അനുഭവം പറഞ്ഞാണ് സെയ്ഫ് അലി ഖാൻ പിന്തുണയുമായി എത്തിയത് . കരിയറിന്റെ തുടക്കത്തിൽ ഉപദ്രവം നേരിടേണ്ടി വന്നിട്ടുണ്ട് . ലൈംഗികമായി അല്ല . പക്ഷേ 25 വർഷം കഴിയുമ്പോഴും അതിനെക്കുറിച്ച് ഓർക്കുമ്പോൾ ദേഷ്യമാണ് വരുന്നത് - സെയ്ഫ് അലി ഖാൻ പറയുന്നു . മിക്ക ആൾക്കാർക്കും മറ്റുള്ളവരെ മനസ്സിലാകില്ല . മറ്റുള്ളവരുടെ വേദന മനസ്സിലാക്കുന്നത് ബുദ്ധിമുട്ടുള്ള കാര്യമാണ് . ഞാൻ ഇപ്പോൾ എന്റെ കാര്യമല്ല സംസാരിക്കുന്നത് . പക്ഷേ എനിക്ക് നേരിടേണ്ടി വന്ന ഉപദ്രവം ഓർക്കുമ്പോൾ ഇപ്പോഴും ദേഷ്യമുണ്ട് . ഇപ്പോൾ നമ്മൾക്ക് സ്ത്രീകളുടെ കാര്യം നോക്കാം . ഇപ്പോൾ സംഭവിക്കുന്ന കാര്യം നല്ലതാണ് . കുറ്റം ചെയ്തവർ ശിക്ഷിക്കപ്പെടണം . നിങ്ങൾ ആരെയെങ്കിലും ജോലിയിൽ നിന്ന് നീക്കം ചെയ്തിട്ടുണ്ടെങ്കിൽ അത് വലിയ പ്രശ്നമാണ് . സ്ത്രീകളെ ലൈംഗികമായി ഉപദ്രവിച്ചിട്ടുള്ളവർ അതിന് ശിക്ഷ അനുഭവിക്കണം . ലൈംഗിക കുറ്റവാളികൾക്കൊപ്പം ജോലി ചെയ്യാനില്ല . എല്ലാവർക്കും ഒരേ സമീപനം ആയിരിക്കണം - . ലൈംഗികമായി മോശം പെരുമാറുന്നത് വെറുപ്പുണ്ടാക്കുന്നതാണ് - സെയ്ഫ് അലി ഖാൻ പറയുന്നു .
entertainment,"നോട്ട് നിരോധനത്തിൽ ഭരണകൂടത്തിനെതിരെ ആഞ്ഞടിച്ച് ചലച്ചിത്രതാരം പ്രകാശ് രാജ് . നോട്ട് നിരോധനത്തെ നമ്മുടെ കാലത്തെ വലിയ മണ്ടത്തരമെന്ന് വിശേഷിപ്പിച്ച പ്രകാശ് രാജ് സർക്കാർ ക്ഷമാപണം നടത്തണമെന്ന് ആവശ്യപ്പെട്ടു . രാജ്യത്ത് 500,1000 നോട്ടുകൾ നിരോധിച്ച് പ്രധാനമന്ത്രി പ്രഖ്യാപനം നടത്തിയതിൻറെ വാർഷികത്തിലാണ് നടൻറെ ആവശ്യം . ട്വിറ്ററിലാണ് ദേശീയ പുരസ്കാര ജേതാവായ പ്രകാശ് രാജ് വിമർശനം ഉന്നയിച്ചത് . 2016 നവംബർ എട്ടിനാണ് അപ്രതീക്ഷിതമായി രാജ്യത്ത് നോട്ടുകൾ നിരോധിച്ചത് . നോട്ട് നിരോധനം അസംഘടിതമേഖലയിലെ ലക്ഷക്കണക്കിന് മനുഷ്യരെ നേരിട്ടു ബാധിച്ചു . നോട്ട് നിരോധനം ധനികർക്ക് കള്ളപ്പണം വെളുപ്പിക്കാൻ അവസരമുണ്ടാക്കിയെന്നും പ്രകാശ് രാജ് വിമർശിച്ചു . ബിജെപി സർക്കാരിനെതിരെയും സംഘപരിവാറിനെതിരെയും കടുത്ത വിമർശനങ്ങൾ ഉന്നയിക്കുന്ന ആളാണ്പ്രകാശ് രാജ് ."
entertainment,"മലയാളത്തിലെ എക്കാലത്തെയും ഹിറ്റ് ട്രെൻഡ് ആണ് ഷാജി പാപ്പാൻ . ' ആട് ഒരു ഭീകര ജീവിയാണ് ' എന്ന ചിത്രത്തിലൂടെ പ്രേക്ഷകരുടെ ഹൃദയം കവർന്ന ഷാജിപാപ്പാനെ കാണാനുള്ള കാത്തിരിപ്പിലാണ് മലയാളികൾ ആട് ഒരു ഭീകരജീവിയാണ് എന്ന കഥ പിറക്കുന്നത് എൻറെ സുഹൃത്തിൻറെ ഒരു യാത്രാ അനുഭവത്തിൽ നിന്നാണ് ആട് ഒരു ഭീകര ജീവിയാണ് എന്ന കഥ പിറക്കുന്നത് . ഈ സുഹൃത്ത് ഒരു യാത്രപോയി , തിരിച്ചു വരുമ്പോൾ ഒരാടും ഉണ്ടായിരുന്നു . പിന്നീട് അവരുടെ ജീവിതത്തിലുണ്ടായ കാര്യങ്ങളാണ് സിനിമയായി രൂപം കൊണ്ടത് . രണ്ടാം ഭാഗം ഒരുക്കിയതിന് പിന്നിൽ ആദ്യഭാഗത്തെ കഥാപാത്രങ്ങൾ ആദ്യ ഭാഗത്തിന്റെ തുടർച്ച തന്നെയാണ് ആട്2 വിലും പറയുന്നത് . സിനിമയുടെ ഹാസ്യത്തിന് മാറ്റം വരുത്താതെയാണ് ചിത്രം നിർമിച്ചിരിക്കുന്നത് . ആദ്യ ഭാഗത്തെ കഥാപാത്രങ്ങൾ തന്നെയാണ് രണ്ടാം ഭാഗത്തിലും അണിനിരക്കുന്നത് . ക്രിസ്മസ് ചിത്രമായി ഡിസംബർ 22 ന് ആട് 2 തിയേറ്ററുകളിൽ എത്തും . റെക്കോർഡിട്ട ട്രെയിലർ തിയേറ്ററിൽ അത്ര ഹിറ്റാകാതെ പോയ സിനിമയാണ് ' ആട് ഒരു ഭീകര ജീവിയാണ് ' എന്നത് . എന്നാൽ രണ്ടാം ഭാഗത്തിൻറെ ട്രെയിലർ നിമിഷനേരങ്ങൾകൊണ്ടാണ് പ്രേക്ഷകർ ഏറ്റെടുത്തത് . അത് ഷാജി പാപ്പാൻറെ വിജയമാണ് . അതിൻറെ എല്ലാ ക്രെഡിറ്റും ഷാജി പാപ്പാനുള്ളതാണ് . ഷാജി പാപ്പാൻ രൂപം കൊള്ളുന്നത് ഷാജി പാപ്പാൻ എന്ന കഥാപാത്രം രൂപം കൊള്ളുന്നതിൽ കൃത്യമായി ഒരു പ്രചോദനം ഇല്ല . ഞാൻ ഒരു നാട്ടുമ്പുറത്തുക്കാരനാണ് . എന്തെങ്കിലും ഒരു വിഷയം പറഞ്ഞ് രണ്ടാമത്തേതിൽ എടുത്തു ചാടുന്ന ഒട്ടേറെ പേർ നമുക്ക് ചുറ്റിലുമുണ്ട് . അങ്ങനെ ഉള്ളവരെ നേരിൽ കാണാറുമുണ്ട് . നമ്മുടെ നാട്ടിൽ വടം വലി അതുപോലുള്ള ടൂർണമൻറുകൾ സജീവമാണ് . അങ്ങനെ ഒരു വടം വലിയുടെ കഥ പറഞ്ഞാൽ എന്താണ് എന്ന് ആലോചിച്ചു . അതിന് വേണ്ടി കുറേ അച്ചായൻമാരുണ്ടാകുന്നു . അങ്ങനെയുള്ള കാര്യങ്ങളിൽ നിന്നാണ് ഷാജി പാപ്പാൻ എന്ന കഥാപാത്രത്തെ രൂപപ്പെടുത്തിയത് . നമുക്ക് ചുറ്റുമുള്ള ആളുകളിൽ നിന്നും രൂപപ്പെടുത്തിയ കഥാപാത്രമാണ് . ആദ്യ ഭാഗത്തിൽ നിന്ന് രണ്ടാം ഭാഗത്തെ വ്യത്യസ്തമാക്കുന്നത് സിനിമയുടെ പ്രമേയത്തിൽ മാത്രമാണ് വ്യത്യസ്തയുള്ളത് . ആദ്യ ഭാഗത്തിൽ നിന്ന് ഷാജി പാപ്പാൻറെ ബുള്ളറ്റും മുണ്ടും വ്യത്യസ്തമാക്കുന്നുണ്ട് . മുണ്ട് അഴിച്ചിടുമ്പോൾ ഒരു നിറം , മടക്കി കുത്തുമ്പോൾ മറ്റൊരു നിറം . ഇതിൻറെ ക്രെഡിറ്റ് ജയസൂര്യയുടെ ഭാര്യ സരിതയ്ക്കാണ് . ആദ്യ ഭാഗത്തിൽ ഉപയോഗിച്ച അതേ വാൻ തന്നെയാണ് രണ്ടാം ഭാഗത്തിലും ഉപയോഗിച്ചിരിക്കുന്നത് ."
entertainment,"രജനീകാന്തിനെ നായകനാക്കി കാർത്തിക് സുബ്ബരാജ് സംവിധാനം ചെയ്യുന്ന ' പേട്ട ' യ്ക്ക് പായ്ക്കപ്പ് . ചിത്രീകരണം പ്രതീക്ഷിച്ചതിലും വേഗത്തിൽ പൂർത്തിയായ വിവരം രജനീകാന്ത് തന്നെയാണ് ട്വിറ്ററിലൂടെ അറിയിച്ചത് . പ്രതീക്ഷിച്ചതിലും 15 ദിവസം നേരത്തേ ഷൂട്ടിംഗ് പൂർത്തിയായ വിവരം പങ്കുവച്ച അദ്ദേഹം എല്ലാവർക്കും വിജയദശമി ആശംസകളും നേർന്നു . ' തലൈവർ ' എന്ന് സംബോധന ചെയ്ത് രജനീകാന്തിന് നന്ദി പറഞ്ഞ കാർത്തിക് സുബ്ബരാജ് ഒരു സ്വപ്നമാണ് യാഥാർഥ്യമായതെന്നും ട്വിറ്ററിൽ കുറിച്ചു . "" എൻറെ ജീവിതത്തിലെ ഏറ്റവും മികച്ച ദിനങ്ങളാണ് ഇത് . ഒരു തലൈവർ ചിത്രം സംവിധാനം ചെയ്തെന്ന് എനിക്ക് ഇപ്പോഴും വിശ്വസിക്കാനാവുന്നില്ല . എല്ലാം ഒരു സ്വപ്നം പോലെയുണ്ട് "" , കാർത്തിക് കുറിച്ചു . രജനിക്കൊപ്പം വർക്ക് ചെയ്തത് ഒരു ജീവിതകാലത്തെ അനുഭവമായിരുന്നെന്ന് ക്യാമറാമാൻ തിരു ട്വിറ്ററിൽ കുറിച്ചു . സൺ പിക്ചേഴ്സിൻറെ ബാനറിൽ കലാനിധി മാരൻ നിർമ്മിക്കുന്ന പേട്ട ഒരു ആക്ഷൻ ചിത്രമാണ് . രജനിക്കൊപ്പം വൻ താരനിരയും അണിനിരക്കുന്നുണ്ട് . വിജയ് സേതുപതി , സിമ്രാൻ , തൃഷ , ശശികുമാർ , ബോബി സിംഹ എന്നിവർക്കൊപ്പം ബോളിവുഡിൽ നിന്ന് നവാസുദ്ദീൻ സിദ്ദിഖിയും കഥാപാത്രത്തെ അവതരിപ്പിക്കുന്നുണ്ട് . അടുത്ത വർഷം സംക്രാന്ത്രിയ്ക്കാണ് റിലീസ് നിശ്ചയിച്ചിരിക്കുന്നത് . ഇരട്ട പ്രതിച്ഛായയുള്ള കഥാപാത്രമാണ് ചിത്രത്തിൽ രജനിയുടേതെന്നാണ് റിപ്പോർട്ടുകൾ . പകൽ ഒരു ഹോസ്റ്റൽ വാർഡനും രാത്രി അധോലോക നേതാവുമാണ് രജനിയുടെ കഥാപാത്രമെന്നും കേൾക്കുന്നു . എന്നാൽ സംവിധായകനോ മറ്റ് അണിയറക്കാരോ ഈ റിപ്പോർട്ടുകളെക്കുറിച്ച് പ്രതികരിച്ചിട്ടില്ല ."
sports,ഇന്ത്യൻ ഫുട്ബോൾ ടീം നായകൻ സുനിൽ ഛേത്രിയുടെ വർഷങ്ങളായുള്ള പ്രണയ സഫലമാകുന്നു . കൂട്ടുകാരി സോനം ഭട്ടാചാര്യയുമൊത്തുള്ള വിവാഹം ഡിസംബർ നാലിന് കൊൽക്കത്തയിൽ നടക്കും . വിവാഹനിശ്ചയം കഴിഞ്ഞ ദിവസം ഗുർഗാവനിൽ നടന്നു . ഫുട്ബോൾ കുടുംബത്തിൽനിന്നാണ് ഛേത്രിയുടെ ഭാവിവധുവും . മോഹൻബഗാന്റെ ഇതാഹസതാരവും മുൻ ഇന്ത്യൻ ഡിഫൻഡറുമായിരുന്ന സുബ്രത ഭട്ടാചാര്യയുടെ മകളാണ് സോനം . ഇപ്പോൾ ഐഎസ്എല്ലിൽ ബംഗളുരു എഫ്സിക്കുവേണ്ടിയാണ് ഛേത്രി കളിച്ചുകൊണ്ടിരിക്കുന്നത് . ഇക്കഴിഞ്ഞ ജൂൺ മാസത്തിലാണ് സോനവുമൊത്തുള്ള പ്രണയത്തെക്കുറിച്ച് ഛേത്രി ഇൻസ്റ്റാഗ്രാമിലൂടെ വെളിപ്പെടുത്തിയത് . ഐഎസ്എൽ തിരക്കിനിടയിലാണ് വിവാഹം നടക്കുന്നത് . അതുകൊണ്ടുതന്നെ തീർത്തും ലളിതമായ ചടങ്ങുകളായിരിക്കും ഉണ്ടാകുക . കൂട്ടുകാർക്കായി ഡിസംബർ 24ന് ബംഗളുരുവിൽ വമ്പൻ വിരുന്നസൽക്കാരം ഒരുക്കാനാണ് ഛേത്രിയും സോനവും പദ്ധിതിയിട്ടിരിക്കുന്നത് .
business,"ആദായ നികുതി റിട്ടേണുകൾ സമർപ്പിക്കാൻ വൈകുന്നവരിൽ നിന്ന് 10,000 രൂപ വരെ പിഴ ഈടാക്കുമെന്ന് കഴിഞ്ഞ ബജറ്റിൽ കേന്ദ്ര ധനമന്ത്രി പ്രഖ്യാപിച്ചിരുന്നു . എന്നാൽ ഇത് 2018 ഏപ്രിൽ ഒന്നുമുതൽ ഇത് ഈടാക്കിയാൽ മതിയെന്ന് കേന്ദ്ര സർക്കാർ തീരുമാനിച്ചു . 2016 - 17 സാമ്പത്തിക വർഷത്തെ റിട്ടേണുകൾ സമർപ്പിക്കാൻ വൈകുന്നവർ തൽക്കാലം പിഴ അടയ്ക്കേണ്ടി വരില്ല . ഈ മാസം 31 വരെയാണ് ആദായ നികുതി റിട്ടേണുകൾ സമർപ്പിക്കാൻ സമയം അനുവദിച്ചിട്ടുള്ളത് . ആദായ നികുതി നിയമത്തിൽ പുതുതായി കൂട്ടിച്ചേർത്ത 234F സെക്ഷൻ അനുസരിച്ചാണ് 10,000 രൂപ വരെ പിഴ ഈടാക്കുന്നത് . നിശ്ചിത സമയത്തിനകം റിട്ടേണുകൾ സമർപ്പിക്കാത്തവരിൽ നിന്നായിരിക്കും ഇത് ഈടാക്കുക . അടുത്ത വർഷം മുതൽ ജൂലൈ 31ന് ശേഷം റിട്ടേൺ ഫയൽ ചെയ്യുന്നവർ പിഴ നൽകണം . ഡിസംബർ 31 വരെ 5000 രൂപയും ഡിസംബർ 31ന് ശേഷം 10,000 രൂപയുമാണ് പിഴ അടക്കേണ്ടി വരിക . എന്നാൽ 5 ലക്ഷം രൂപ വരെ വരുമാനം ഉള്ളവർ പരമാവധി 1000 രൂപ പിഴയടച്ചാൽ മതിയാവും ."
technology,"ഉപയോക്താക്കളുടെ വിവരങ്ങൾ ചോദിക്കുന്ന രാജ്യങ്ങളിൽ ഇന്ത്യയും അമേരിക്കയും മുന്നിലെന്നു ഫേസ്ബുക്ക് . കഴിഞ്ഞ വർഷം ജൂലൈ മുതൽ ഡിസംബർ വരെയുള്ള കാലയളവിലെ കണക്കനുസരിച്ചു 30,041 ഉപയോക്താക്കളുടെ വിവരങ്ങളാണ് 19,235 അപേക്ഷകളിലൂടെ അമേരിക്ക ഫേസ്ബുക്കിൽ നിന്നും ആവശ്യപ്പെട്ടത് . 7018 ഉപയോക്താക്കളുമായി ബന്ധപ്പെട്ട വിവരങ്ങൾക്ക് ഈ കാലയളവിൽ ഇന്ത്യ 5561 അപേക്ഷകളാണ് ഫേസ്ബുക്കിനോട് ആവശ്യപ്പെട്ടത് . എല്ലാ ആറുമാസവും ഫേസ്ബുക്ക് പുറത്തുവിടാറുള്ള ഗവൺമെൻറ് റിക്വസ്റ്റ് റിപ്പോർട്ടിലാണ് ഈ വിവരങ്ങൾ പങ്കുവയ്ക്കുന്നത് . എന്നാൽ അമേരിക്ക നൽകി 81.41 ശതമാനം അപേക്ഷകൾക്കും ഫേസ്ബുക്ക് മറുപടി നൽകി . ഇന്ത്യൻ സർക്കാർ സമർപ്പിച്ച അപേക്ഷകളിൽ 50 ശതമാനമാണ് ഫേസ്ബുക്ക് പരിഗണിച്ചത് . പ്രധാനമായും കുറ്റകൃത്യങ്ങളുമായി ബന്ധപ്പെട്ട അന്വേഷണങ്ങൾക്കാണ് ഫേസ്ബുക്ക് മറുപടി നൽകിയതെന്ന് റിപ്പോർട്ടിൽ പറയുന്നു . അക്കൌണ്ടുകൾ ബ്ലോക്ക് ചെയ്യാൻ ആവശ്യപ്പെടുന്ന രാജ്യങ്ങളിൽ ഇന്ത്യയാണ് മുന്നിൽ എന്ന് ഫേസ്ബുക്ക് പറയുന്നു . 2015 ജൂലൈ മുതൽ ഡിസംബർ വരെയുള്ള കാലയളവിൽ ഇന്ത്യൻ സർക്കാറിൻറെ ആവശ്യപ്രകാരം 14791 ഉപയോക്താക്കളെ ബ്ലോക്ക് ചെയ്തെന്ന് ഫേസ്ബുക്ക് അറിയിക്കുന്നു . ഫ്രഞ്ച് സർക്കാറാണ് ബ്ലോക്കിങ്ങിൽ രണ്ടാമത് ഫ്രാൻസിലെ 37,695 ഉപയോക്താക്കളുടെ അക്കൌണ്ടുകൾ ഫേസ്ബുക്ക് ഈ കാലയളവിൽ നീക്കം ചെയ്തു . മതസ്പർധ വളർത്തുന്നതും , വ്യക്തിഹത്യ നടത്തുന്നതും , രാജ്യസുരക്ഷ ഭീഷണിയുള്ളതുമായ അക്കൌണ്ടുകളാണ് പ്രധാനമായും നീക്കംചെയ്തിരിക്കുന്നത് ."
sports,"ഓസ്ട്രേലിയക്കെതിരായ ട്വന്റി - 20 പരമ്പരയ്ക്കുള്ള ഇന്ത്യൻ ടീമിനെ പ്രഖ്യാപിച്ചു . ഏകദിന പരമ്പര കളിച്ച ടീമിൽ നിരവധി മാറ്റങ്ങളുമായാണ് 15 അംഗ ടീമിനെ സെലക്ടർമാർ പ്രഖ്യാപിച്ചത് . ഒരു വർഷത്തെ ഇടവേളയ്ക്കുശേഷം ആശിഷ് നെഹ്റ ടീമിൽ തിരിച്ചെത്തി . ഏകദിന പരമ്പരയിൽ കളിക്കാതിരുന്ന ശീഖർ ധവാൻ , ദിനേശ് കാർത്തിക് എന്നിവരും ടീമിലെത്തിയപ്പോൾ റിഷഭ് പന്തിനെയും സുരേഷ് റെയ്നയെയും പരിഗണിച്ചില്ല . ഏകദിന പരമ്പരയിൽ തുടർച്ചയായി നാലു അർധ സെഞ്ചുറി നേടി മിന്നുന്ന ഫോമിലായിട്ടും ശീഖർ ധവാൻ തിരിച്ചെത്തിയതോടെ അജിങ്ക്യാ രഹാനെയെ ഒഴിവാക്കി . ഏകദിന പരമ്പരയിൽ ഒരു മത്സരം മാത്രം കളിച്ച മുഹമ്മദ് ഷാമി , ഉമേഷ് യാദവ് എന്നിവരെയും ട്വന്റി - 20 ടീമിൽ നിന്നൊഴിവാക്കിയിട്ടുണ്ട് . ഏകദിന പരമ്പരയിൽ കളിക്കാതിരുന്ന അശ്വിൻ , ജഡേജ എന്നിവരെ ഇത്തവണയും പരിഗണിച്ചില്ല . അക്ഷർ പട്ടേൽ , യുസ്വേന്ദ്ര ചാഹൽ , കുൽദീപ് യാദവ് എന്നിവർ തന്നെയാണ് ടീമിലെ സ്പിന്നർമാർ . ബൂമ്രയും ഭുവനേശ്വർ കുമാറും നെഹ്റയുമാണ് പേസർമാർ . ഒക്ടോബർ ഏഴിന് റാഞ്ചിയിലാണ് ആദ്യ ട്വന്റി - 20 മത്സരം . മൂന്ന് മത്സരങ്ങളാണ് പരമ്പരയിലുള്ളത് . 10ന് ഗോഹട്ടിയിലും 13ന് ഹൈദരാബാദിലുമാണ് രണ്ടും മൂന്നും മത്സരങ്ങൾ . ഓസ്ട്രേലിയക്കെതിരായ ട്വന്റി - 20 പരമ്പരയ്ക്കുള്ള ഇന്ത്യൻ ടീംഃ വിരാട് കോലി ( ക്യാപ്റ്റൻ ) , രോഹിത് ശർമ , കെ . എൽ . രാഹുൽ , മനീഷ് പാണ്ഡെ , കേദാർ ജാദവ് , ദിനേശ് കാർത്തിക്ക് , എംഎസ് ധോമി , ഹർദ്ദീക് പാണ്ഡ്യ , കുൽദീപ് യാദവ് , യുസ്വേന്ദ്ര ചാഹൽ , ജസ്പ്രീത് ബൂമ്ര , ഭുവനേശ്വർ കുമാർ , ആശിശ് നെഹ്റ , അക്ഷർ പട്ടേൽ ."
sports,"ലോകകപ്പ് യോഗ്യത മത്സരത്തിൽ ഈജിപ്റ്റിനെ ഒന്നിനെതിരെ രണ്ട് ഗോളിന് പോർച്ചുഗൽ പരാജയപ്പെടുത്തിയിരുന്നു . ഇഞ്ചുറി ടൈമിൽ സൂപ്പർ താരം ക്രിസ്റ്റ്യാനോ റൊണാൾഡോ നേടിയ ഇരട്ട ഗോളിലാണ് പോർച്ചുഗലിൻറെ വിജയം . 92 , 94 മിനുറ്റുകളിലായിരുന്നു പോർച്ചുഗൽ സ്ട്രൈക്കർ വലകുലുക്കിയത് . ഇരട്ട ഗോളോടെ അന്താരാഷ്ട്ര ഗോൾ വേട്ടക്കാരുടെ പട്ടികയിൽ മൂന്നാമതെത്താൻ റോണോയ്ക്കായി . 80 ഗോളുകൾ നേടിയ ജപ്പാൻ താരം കമാമോട്ടോയെ മറികടന്നു . 148 മത്സരങ്ങളിൽ നിന്ന് 81 ഗോളുകളാണ് ക്രിസ്റ്റ്യാനോയുടെ പേരിലുള്ളത് . 149 കളിയിൽ 109 ഗോൾ നേടിയ ഇറാൻ താരം അലി ദേ , 89 മത്സരങ്ങളിൽ 84 ഗോൾ നേടിയ ഹംഗേറിയൻ ഇതിഹാസം ഫെറങ്ക് പുസ്കാസ് എന്നിവരാണ് ഒന്നും രണ്ടും സ്ഥാനങ്ങളിൽ . അതേസമയം റൊണോയുടെ സമകാലികനായ അർജൻറീനൻ താരം ലിയോണൽ മെസി 123 കളിയിൽ 61 ഗോളുമായി 25 - ാം സ്ഥാനത്താണ് ."
sports,"ഓസ്ട്രേലിയക്കെതിരായ മൂന്നാം ട്വന്റി - 20യിൽ കളിയിലെ കേമനായ ക്രുനാൽ പാണ്ഡ്യ 66 സ്ഥാനങ്ങൾ ഉയർന്ന് 98 - ാം സ്ഥാനത്തെത്തി . കുൽദപീപും സാംപയും ആദ്യ പത്തിലെത്തിയതോടെ ബൌളർമാരുടെ ആദ്യ പത്തു റാങ്കുകളിൽ ഒമ്പതും സ്പിന്നർമാർ കൈയടക്കി . പാക്കിസ്ഥാന്റെ ഫഹീം അഷ്ഫറഫ് മാത്രമാണ് ആദ്യ പത്തിലെ ഏക പേസ് ബൌളർ . അഫ്ഗാനിസ്ഥാന്റെ റഷീദ് ഖാൻ തന്നെയാണ് ഒന്നാം സ്ഥാനത്ത് . അതേസമയം , ഓസ്ട്രേലിയക്കെതിരായ ട്വന്റി - 20യിൽ അവസരം ലഭിക്കാതിരുന്ന ഇന്ത്യയുടെ യുസ്വേന്ദ്ര ചാഹൽ ഏഴ് സ്ഥാനങ്ങൾ താഴോട്ടിറങ്ങി പതിനൊന്നാം സ്ഥാനത്തായി . ഭുവനേശ്വർകുമാർ ഇരുപതാമതും ജസ്പ്രീത് ബൂമ്ര 21 - ാം സ്ഥാനത്തുമാണ് . ബാറ്റിംഗ് റാങ്കിഗിൽ ഓസ്ട്രേലിയക്കെതിരായ പരമ്പരയിലെ മിന്നുന്ന പ്രകടനത്തോടെ ശീഖർ ധവാൻ 10 സ്ഥാനങ്ങൾ ഉയർന്ന് 11 - ാം സ്ഥാനത്തെത്തി . അതേസമയം , കെ എൽ രാഹുൽ മൂന്ന് സ്ഥാനം താഴോട്ടിറങ്ങി ആറാം സ്ഥാനത്തായപ്പോൾ രോഹിത് ശർമ ഒരു സ്ഥാനം മെച്ചപ്പെടുത്തി ഒമ്പതാമതാണ് . എന്നാൽ അവസാന മത്സരത്തിൽ അർധസെഞ്ചുറിയുമായി ടീമിന്റെ വിജയശിൽപിയായ ഇന്ത്യൻ നായകൻ വിരാട് കോലി പതിനാലാം സ്ഥാനം നിലനിർത്തി . ഓസീസ് നായകൻ ആരോൺ ഫിഞ്ച് മൂന്നാം സ്ഥാനത്തേക്ക് വീണപ്പോൾ ഓസീസിന്റെ ഗ്ലെൻ മാക്സ്വെൽ ഒരുസ്ഥാനം ഉയർന്ന് അഞ്ചാം സ്ഥാനത്തെത്തി . ബാറ്റിംഗ് റാങ്കിംഗിൽ പാക്കിസ്ഥാന്റെ ബാബർ അസം തന്നെയാണ് ഒന്നാമത് . കോളിൻ മൺറോ രണ്ടാം സ്ഥാനത്തുണ്ട് ."
technology,ബുധനാഴ്ച പ്രത്യക്ഷപ്പെട്ട ബ്ലോഗിലാണ് ഫേസ്ബുക്ക് വീഡിയോ സ്ട്രീമിംഗ് നെറ്റ് വർക്കിംഗായ വാച്ചിനെക്കുറിച്ചുള്ള പ്രഖ്യാപനം നടത്തിയിരിക്കുന്നത് . ടിവി ഷോകൾ പോലെയുള്ള പരിപാടികൾ ഫേസ്ബുക്ക് ആരംഭിക്കുമെന്ന് അഭ്യൂഹങ്ങൾ പ്രചരിക്കുന്നതിനിടെയാണ് വാച്ച് അവതരിപ്പിച്ചു കൊണ്ട് ഫേസ്ബുക്കിന്റെ അറിയിപ്പ് വരുന്നത് . യൂട്യൂബിൽ ലഭ്യമാകുന്ന അതേ സേവനങ്ങളാണ് വാച്ചിലും ലഭിക്കുന്നത് . ഈ പ്ലാറ്റ്ഫോമിൽ സ്വന്തമായി വാച്ച്ലിസ്റ്റുകൾ തയ്യാറാക്കാനും പ്രിയപ്പെട്ട താരങ്ങളുടെയും പബ്ലിഷർമാരുടെയും വീഡിയോകൾ ഫോളോ ചെയ്യാനും ഇതിലൂടെ സാധിക്കും . പരീക്ഷണാടിസ്ഥാനത്തിൽ കുറച്ച് ആളുകൾക്ക് ഇത് ഉപയോഗിക്കാനുള്ള സൌകര്യം ഫേസ്ബുക്ക് നൽകിയിട്ടുണ്ട് . അമേരിക്കയിലെ ചുരുക്കം ചില വീഡിയോ നിർമാതാക്കൾക്കുമാണ് ഇത് ഇപ്പോൾ ഉപയോഗത്തിന് നൽകിയിരിക്കുന്നത് . മറ്റുള്ളവർക്കായി എന്നത്തേക്ക് സേവനം ലഭ്യമാക്കുമെന്ന് ഫേസ്ബുക്ക് വ്യക്തമാക്കിയിട്ടില്ല . സ്വന്തമായി വീഡിയോകൾ നിർമിക്കുന്നവർക്ക് 55 % റവന്യൂ ഷെയർ ആണ് ഫേസ്ബുക്കിന്റെ വാഗ്ദാനം . വാച്ച് എത്തുന്നതോടെ ഗൂഗിളിന്റെ സോഷ്യൽ മീഡിയയിലെ ഏറ്റവും ജനപ്രിയ വീഡിയോ സ്ട്രീമിംഗ് സൈറ്റായ യൂട്യൂബിന് വെല്ലുവിളി ആകുകയാണ് .
business,"ബാങ്കിംഗ് മേഖലയിൽ പുതിയ വിപ്ളവത്തിന് തുടക്കമിട്ട് രാജ്യത്താകെ പേയ്മെന്റ് ബാങ്കുകൾ വരുന്നു . മറ്റ് ബാങ്കുകളുടെ ഒരു ചെറിയ പതിപ്പ് എന്ന് വേണമെങ്കിൽ നമുക്കി പേയ്മെൻറ് ബാങ്കുകളെ പറയാം . അതായത് വളരെ ചുരുങ്ങിയാ കാര്യങ്ങൾ മാത്രം കൈകാര്യം ചെയ്യുന്ന ഒരു കുഞ്ഞൻ ബാങ്ക് . സാധാരണക്കാർക്കാണ് ഇത് ഏറ്റവും പ്രയോജനകരമാവുക . പണമടയ്ക്കാനും , എടിഎം കാർഡിനും അക്കൌണ്ട് തുറക്കാനുമൊക്കെ കുഞ്ഞൻ ബാങ്കുകൾ സഹായകമാകും . പേയ്മെൻറ് ബാങ്കുകൾ തുടങ്ങുന്നതിന് വേണ്ടിയുള്ള അന്തിമ നിർദ്ദേശങ്ങൾ ആർബിഐ പുറത്ത് വിട്ടു . ഇന്ത്യക്കാർ നടത്തുന്ന നോൺ ഫിനാന്സിംഗ് കമ്പനീസ് , കോർപറേറ്റ് ബിസിസ് , മൊബൈൽ ടെലിഫോൺ കമ്പനികൾ , സൂപ്പർമാർക്കറ്റ് ചെയിൻസ് , റിയൽ സെക്ടർ കോർപ്പറേറ്റീവ്സ് എന്നിവർക്കൊക്കെ പേയ്മെന്റ് ബാങ്കിന്റെ ലൈസൻസിനായി അപേക്ഷിയ്ക്കാം . പേരിൽ ബാങ്ക് തന്നെയാണെങ്കിലും പണം കടം കൊടുക്കാൻ പേയ്മെന്റ് ബാങ്കുകൾക്ക് കഴിയില്ല . എന്നാൽ പണം സ്വീകരിയ്ക്കുന്നതിന് തടസമില്ല . എന്താണ് പേയ്മെന്റ് ബാങ്ക് ? പൂർണമായും ഒരു ബാങ്ക് എന്ന് നമുക്ക് പെയ്മെൻറ് ബാങ്കിനെ പറയാൻ പറ്റില്ല . കാരണം ഈ ബാങ്കിൽ നിന്ന് നമുക്ക് പണം കടമെടുക്കാൻ പറ്റില്ല . എന്ന് കരുതി നിരാശരാകേണ്ട ആവശ്യവും ഇല്ല . നമ്മുടെ പണം ഈ ബാങ്കിൽ നിഷേക്ഷിയ്ക്കാം . സുരക്ഷിതമായി . വലിയ ബാങ്കുകളുടെ ഒരു ചെറിയ പതിപ്പ് . നല്ല മൂലധനം ഉണ്ടെങ്കിൽ മാത്രമേ പേയ്മെൻറ് ബാങ്ക് തുടങ്ങാനാവൂ . എന്നാൽ പരമാവധി ഒരുലക്ഷം രൂപവരെയേ നമുക്ക് ഈ ബാങ്കിൽ നിക്ഷേപിയ്ക്കാനാവൂ . തീർത്തും സാധാരണക്കാരെ ലക്ഷ്യമിട്ടുള്ള പദ്ധതിയാണ് പേയ്മെൻറ് ബാങ്കിൻറെ രൂപീകരണത്തിന് പിന്നിൽ പേയ്മെന്റ് ബാങ്ക് നൽകുന്ന സേവനങ്ങൾ 1 . നിക്ഷേപങ്ങൾ സ്വീകരിയ്ക്കുക 2 . ഒരു നിക്ഷേപകനിൽ നിന്ന് പരമാവധി 100,000 രൂപവരെയാണ് കുഞ്ഞൻ ബാങ്കുകൾക്ക് സ്വീകരിയ്ക്കാൻ കഴിയുക . 3 . എടിഎം കാർഡുകളും ഡെബിറ്റ് കാർഡുകളും നൽകും 4 . വിദേശത്ത് നിന്നുള്ള പണമടയ്ക്കലും പേയ്മെൻറ് ബാങ്കിലൂടെ നടത്താം . അതായത് ഗൾഫിൽ നിന്നും മറ്റും പ്രിയപ്പെട്ടവരുടെ പണമെത്തുമ്പോൾ ബാങ്കിൽ പോകേണ്ട ആവശ്യമില്ല . പേയ്മെന്റ് ബാങ്കിൽ പോയി വളരെ എളുപ്പത്തിൽ പണം മാറാം . ബാങ്കിലെ തിരക്ക് ഒഴിവാക്കുകയും ചെയ്യാമല്ലോ . 5 . മ്യൂച്വൽ ഫണ്ട് വിതരണം , ഇൻഷുറൻസ് , പെൻഷൻ തുക വിതരണം എന്നിവയും പേയ്മെന്റ് ബാങ്കുകൾക്ക് നടത്താം 6 . എസ്ബിഐയും ഐഒബി ബാങ്ക് എന്നിവയ്ക്കുള്ള പോലെ കുഞ്ഞൻ ബാങ്കുകൾക്കും എടിഎം ബ്രാഞ്ച് തുടങ്ങാം . 7 . മണി ട്രാൻസ്ഫറിന് വേണ്ടി സ്വീകരിയ്ക്കുന്ന പണത്തിന് പരിധിയില്ല 8 . നൂറുകോടിയോട് അടുത്ത് മൂലധനം വേണം കുഞ്ഞൻ ബാങ്കുകൾക്ക് പ്രവർത്തനം തുടങ്ങാൻ . കുഞ്ഞൻ ബാങ്കുകളെ ഇക്കാര്യങ്ങൾക്ക് ആശ്രയിക്കാൻ പറ്റില്ല 1 . പണം കടം കൊടുക്കാൻ , വായ്പ നൽകാനൊന്നും കുഞ്ഞൻ ബാങ്കുകൾക്ക് അധികാരമില്ല 2 . എൻആർഐ നിക്ഷേപങ്ങൾ സ്വീകരിയ്ക്കാനുള്ള അവകാശവും പേയ്മെൻറ് ബാങ്കുകൾക്കില്ല 3 , ക്രെഡിറ്റ് കാർഡ് നൽകാൻ പറ്റില്ല ചുരുക്കത്തിൽ ചെറുകുടെ കച്ചവടക്കാർ , സാധാരണക്കാർ , വീട്ടമ്മമാർ എന്നിവർക്ക് ഏറെ പ്രയോജനകരമാകും ഇത്തരം ബാങ്കുകൾ . നൂറുകണക്കിന് ബാങ്കുകളാണ് ഇത്തരത്തിൽ രാജ്യത്ത് തുറക്കാൻ പോകുന്നത് ."
entertainment,രാജകീയ പ്രൌഢിയിലായിരുന്നു റിലയൻസ് ഇൻഡസ്ട്രീസ് ചെയർമാൻ മുകേഷ് അംബാനിയുടെ മകൾ ഇഷ അംബാനിയുടെ വിവാഹം . പിരാമൽ വ്യവസായ ഗ്രൂപ്പ് തലവൻ അജയ് പിരാമലിന്റെ മകൻ ആനന്ദായിരുന്നു വരൻ . ലോകത്തിലെ ഏറ്റവും വലിയ സ്വകാര്യ വസതിയെന്ന വിശേഷണമുള്ള മുകേഷ് അംബാനിയുടെ മുംബൈയിലെ ആഢംബര വസതിയായ ആൻറീലിയയിൽ വച്ചായിരുന്നു വിവാഹം . ബന്ധുക്കളും അടുത്ത സുഹൃത്തുക്കളും രാഷ്ട്രീയ - ബിസിനസ് - സിനിമാ രംഗത്തെ പ്രമുഖരുമായി അറുന്നൂറോളം പേരാണ് വിവാഹത്തിൽ പങ്കെടുത്തത് . 720 കോടിയോളം ചെലവിട്ട് നടത്തിയ വിവാഹ മാമാങ്കം ലോക ശ്രദ്ധപിടിച്ചുപറ്റിയിരുന്നു . ആൻ്റീലിയയിൽ വച്ച് വെള്ളിയാഴ്ച നടന്ന വിവാഹസൽക്കാരവും ആഢംബരത്തിൽ മുങ്ങിയാണ് അംബാനി കുടുംബം ആഘോഷിച്ചത് . നിരവധി പ്രമുഖ വ്യക്തികളും ബോളിവുഡ് താരങ്ങളും വിവാഹസൽക്കാരത്തിൽത്തിൽ പങ്കെടുത്തിരുന്നു . എന്നാൽ അവരിൽനിന്നെല്ലാം വ്യത്യസ്തമായി സൽക്കാരത്തിൽ താരങ്ങളായത് അമിതാബ് ബച്ചനും ആമിർ ഖാനുമായിരുന്നു . സൽക്കാരത്തിനെത്തിയ അതിഥികൾക്ക് ഭക്ഷണം വിളമ്പിയാണ് ഇരുവരും വിവാഹത്തിൽ തങ്ങളുടെ സാന്നിധ്യം അറിയിച്ചത് . താരങ്ങൾ അതിഥികൾക്ക് ഭക്ഷണം വിളമ്പുന്നതിന്റെ ദൃശ്യങ്ങൾ ഇതിനോടകം സാമൂഹ്യ മാധ്യമങ്ങളിൽ വൈറലാണ് . പരമ്പരാഗത രീതിയിലുളള ഗുജറാത്തി ഭക്ഷണമാണ് ഇരുവരും അതിഥികൾക്കായി വിളമ്പിയത് . അടുത്ത ബന്ധുക്കൾ ആചാരമനുസരിച്ച് നിർവഹിക്കുന്ന ചടങ്ങാണ് അംബാനി കുടുംബവുമായി ഏറെ അടുപ്പം പുലർത്തുന്ന അമിതാഭ് ബച്ചനും ആമിർ ഖാനും നിർവഹിച്ചത് . കന്യാദാന ചടങ്ങിലും പ്രധാന പങ്ക് വഹിച്ചു കൊണ്ട് അമിതാഭ് ബച്ചൻ നടത്തിയ വൈകാരികമായ പ്രസംഗം ഏറെ ശ്രദ്ധിക്കപ്പെട്ടിരുന്നു .
entertainment,നടിയെ ആക്രമിച്ച കേസിൽ ദിലീപിന്റെ റിമാൻഡ് വീണ്ടും നീട്ടി . ഒക്ടോബർ 12 വരെയാണ് ദിലീപിന്റെ റിമാൻഡ് നീട്ടിയത് . ദിലീപിന്റെ റിമാൻഡ് കാലാവധി ഇന്ന് അവസാനിക്കുന്ന സാഹചര്യത്തിലാണ് വീഡിയോ കോൺഫറൻസിങ് വഴി ദിലീപിനെ കോടതിക്ക് മുന്നിൽ ഹാജരാക്കിയത് . രാവിലെ 11ന് അങ്കമാലി കോടതിയിലാണ് നടപടികൾ തുടങ്ങിയത് . ദിലീപ് സമർപ്പിച്ച അഞ്ചാമത്തെ ജാമ്യാപേക്ഷയിൽ ഇന്നലെ വാദം പൂർത്തിയായിരുന്നു . ഹർജിയിൽ അടുത്തയാഴ്ച ഉത്തരവ് ഉണ്ടാകുമെന്നാണ് പ്രതീക്ഷിക്കുന്നത് . ദിലീപിനെതിരായ കുറ്റപത്രം അന്വേഷണസംഘം അടുത്തയാഴ്ച കോടതിയിൽ സമർപ്പിക്കും . അതേ സമയം ദിലീപ് നായകനായ രാമലീല എന്ന ചിത്രം ഇന്ന് തിയേറ്ററുകളിലെത്തി .
entertainment,"മികച്ച മൌത്ത് പബ്ലിസിറ്റിയുമായി തീയേറ്ററുകളിൽ പ്രദർശനം തുടരുന്ന ചിത്രം അബ്രഹാമിൻറെ സന്തതികളുടെ വിജയം മറ്റ് അണിയറപ്രവർത്തകർക്കൊപ്പം ആഘോഷിച്ച് മമ്മൂട്ടി . എറണാകുളം പനമ്പിള്ളി നഗർ അവന്യൂ സെൻററിൽ നടന്ന ചടങ്ങിൽ മമ്മൂട്ടിക്കൊപ്പം സംവിധായകൻ ഷാജി പാടൂർ , രചന നിർവ്വഹിച്ച ഹനീഫ് അദേനി , വിവിധ കഥാപാത്രങ്ങളെ അവതരിപ്പിച്ച കനിഹ , സുരേഷ് കൃഷ്ണ , സിദ്ദിഖ് എന്നിവർക്കൊപ്പം മറ്റ് അണിയറപ്രവർത്തകരും ചടങ്ങിനെത്തിയിരുന്നു . മമ്മൂട്ടി കേക്ക് മുറിച്ച് വിജയം പങ്കിട്ടു . ഡെറിക് അബ്രഹാം എന്ന പൊലീസ് ഉദ്യോഗസ്ഥനാണ് ചിത്രത്തിൽ മമ്മൂട്ടി . കനിഹയാണ് ചിത്രത്തിൽ നായിക . പുതുമുഖം മെറീന മറ്റൊരു പ്രധാന കഥാപാത്രത്തെ അവതരിപ്പിച്ചിരിക്കുന്നു . രൺജി പണിക്കർ , കലാഭവൻ ഷാജോൺ , മഖ്ബൂൽ സൽമാൻ എന്നിവരും അഭിനയിച്ചിരിക്കുന്നു . റഫീഖ് അഹമ്മദിൻറെ വരികൾക്ക് ഗോപി സുന്ദർ സംഗീതം . ഛായാഗ്രഹണം ആൽബി . ഗുഡ്വിൽ എൻറർടെയ്ൻമെൻറിൻറെ ബാനറിൽ ജോബി ജോർജ്ജ് നിർമ്മാണം ."
sports,കായികലോകത്ത് ഇംഗ്ലണ്ടിൻറെ നല്ല കാലമാണ് . ഫുട്ബോൾ ലോകകപ്പിൽ ടുണീഷ്യയ്ക്കെതിരെ തകർപ്പൻ ജയം നേടിയതിനു പിന്നാലെ ഏകദിന ക്രിക്കറ്റിലെ റെക്കോർഡ് സ്കോറും സ്വന്തമാക്കിയിരുന്നു . ഇപ്പോഴിതാ ടി ട്വൻറിയിലെ ഏറ്റവും ഉയർന്ന സ്കോറും ഇംഗ്ലണ്ടിൻറെ ചുണക്കുട്ടികൾ സ്വന്തമാക്കി . ഒരു വ്യത്യാസം മാത്രം . ഫുട്ബോളിലും ഏകദിനത്തിലും പുരുഷ താരങ്ങളാണ് അഭിമാന നേട്ടം സ്വന്തമാക്കിയതെങ്കിൽ ടി ട്വൻറിയിൽ വനിതകളാണ് മികവിൻറെ പാരമ്യത്തിലേക്കുകയർന്നത് . ഓസ്ട്രേലിയക്കെതിരായ ഏകദിന മൽസരത്തിലാണ് പുരുഷതാരങ്ങൾ ലോക റെക്കോർഡ് സ്വന്തമാക്കിയതെങ്കിൽ ദക്ഷിണാഫ്രിക്കയെയാണ് ഇംഗ്ലീഷ് പെൺപുലികൾക്ക് മുന്നിൽ നാണംകെട്ടത് . ആദ്യം ബാറ്റ് ചെയ്ത ഇംഗ്ലണ്ട് നിശ്ചിത 20 ഓവറിൽ മൂന്നു വിക്കറ്റ് മാത്രം നഷ്ടത്തിൽ 250 റൺസാണ് അടിച്ചെടുത്തത് . ദക്ഷിണാഫ്രിക്കൻ പോരാട്ടം ആറു വിക്കറ്റിന് 129 ൽ അവസാനിക്കുകയും ചെയ്തു . ന്യൂസിലൻഡ് കൂടി ഉൾപ്പെട്ട ത്രിരാഷ്ട്ര ടി ട്വൻറി ടൂർണമെൻറിലാണ് ഇംഗ്ലണ്ടിൻറെ ഐതിഹാസിക ബാറ്റിംഗ് . കഴിഞ്ഞ ദിവസം കിവികൾ നേടിയ ഒരു വിക്കറ്റിന് 216 റൺസിൻറെ റെക്കോർഡ് പ്രകടനമാണ് ഇംഗ്ലിഷ് വനിതകൾക്ക് മുന്നിൽ വഴിമാറിയത് . ഓപ്പണർ ടാമി ബ്യുമോണ്ടിൻറെ തകർപ്പൻ സെഞ്ച്വറിയാണ് ഇംഗ്ലണ്ടിന് മുതൽകൂട്ടായത് . 52 പന്തിൽ നിന്നും 116 റൺസാണ് ബ്യൂമോണ്ട് അടിച്ചെടുത്തത് . ഇംഗ്ലണ്ട് പുരുഷ ടീമിൻറെ ടി ട്വൻറിയിലെ ഏറ്റവും ഉയർന്ന സ്കോറായ 230 ഉം വനിതാ ടീമിന് മുന്നിൽ തകർന്ന് വീണെന്നതാണ് മറ്റൊരു സവിശേഷത .
technology,നിയമങ്ങൾ ലംഘിച്ചതിന് ടെക്നോളജി ഭീമനായ ഗൂഗിളിന് യൂറോപ്യൻ യൂണിയനിൽ വൻ പിഴ ചുമത്തി . 270 കോടി ഡോളറാണ് ഗൂഗിൾ പിഴ അടക്കേണ്ടത് . സെർച്ച് ചെയ്യുമ്പോൾ തങ്ങൾക്ക് താൽപര്യമുള്ള സൈറ്റുകളെ മുന്നിലെത്തിക്കാൻ കമ്പനി ഇടപെട്ടു എന്നാണ് ഗൂഗിളിനെതിരെ ചുമത്തിയിരിക്കുന്ന കുറ്റം . 90 ദിവസത്തിനകം ഗൂഗിൾ സെർച്ചിലെ വിവേചനം ഒഴിവാക്കണമെന്നും അല്ലാത്തപക്ഷം കൂടുതൽ പിഴ ഈടാക്കുമെന്നും യൂറോപ്യൻ യൂണിയൻ കമ്മീഷൻ അറിയിച്ചു . യൂറോപിലെ ഇൻറർനെറ്റ് സെർച്ചിങ്ങിലെ 90 ശതമാനനും കൈയ്യാളുന്ന ഗൂഗിൾ തങ്ങളുടെ മേധാവിത്തം ഉപയോഗിച്ച് ഉപഭോക്താക്കളെ വഴിതെറ്റിച്ചു എന്നാണ് പ്രധാന ആരോപണം . വിപണിയിൽ മത്സരിക്കുന്നതിന് മറ്റ് കമ്പനികളെ മാറ്റി നിർത്തുന്നതിലേക്കും ഗൂഗിളിൻറെ നടപടി വഴിവെച്ചുവെന്നും കമ്മീഷൻ വ്യക്തമാക്കി . ഗൂഗിൾ ഇത് നിഷേധിച്ചിട്ടുണ്ട് . ഉപഭോക്താക്കൾക്കും ഓൺലൈൻ മൊത്തകച്ചവടക്കാർക്കും ഓൺലൈൻ ഷോപ്പിങ് എളുപ്പമാക്കുകയാണ് ചെയ്തതെന്നാണ് ഗുഗിളിൻറെ വാദം . കമ്മീഷൻ തീരുമാനത്തിനെതിരെ അപ്പീൽ പോകുമെന്നും കമ്പനി അറിയിച്ചു .
technology,"ജി . എസ് . ടി നടപ്പിലാക്കുന്നതിൻറെ ഭാഗമായി ഇപ്പോഴുള്ള സ്റ്റോക്കുകൾ വിൽക്കാനുള്ള ശ്രമത്തിലാണ് ഓൺലൈൻ സ്റ്റോറുകൾ . അതിൻറെ ഭാഗമായി തന്നെയാണ് ഫ്ലിപ്പ്കാർട്ടിൽ ഡ്രീംഫോൺ സെയിൽ നടക്കുന്നത് . ആപ്പിൾ ഐഫോൺ , ഗൂഗിൾ പിക്സൽ , മോട്ടോ ഫോണുകൾ എന്നിവയ്ക്ക് വലിയ വിലക്കുറവാണ് ഈ വിൽപ്പനയിൽ നൽകുന്നത് . ജൂൺ 22 മുതൽ 24 വരെയാണ് ആകർഷകമായ എക്സേഞ്ച് ഓഫറുകളും , നോ കോസ്റ്റ് ഇഎംഐ അടക്കം നൽകി ഓഫർ വിൽപ്പന പൊടിപൊടിക്കുന്നത് . ഐഫോണിൻറെ 5എസ് , 6,6എസ് , 6 എസ് പ്ലസ് ഫോണുകൾ കുറഞ്ഞത് 2000 രൂപവരെ കിഴിവ് ലഭിക്കും . ഐഫോൺ 7 പ്ലസ് 128 ജിബി പതിപ്പിന് 25 ശതമാനം വരെ ഡിസ്ക്കൌണ്ട് ലഭിച്ചേക്കാം എന്നാണ് ഇന്ത്യ ടുഡേ റിപ്പോർട്ട് പറയുന്നത് . ഐഫോൺ 6എസ് 32 ജിബി പതിപ്പിന് ശരിക്കുള്ള വിലയായ 47,999 ൽ നിന്നും 31 ശതമാനം കിഴിവിൽ 32,999ന് ലഭിക്കും . 6എസ് പ്ലസ് യഥാർത്ഥ വിലയായ 56,999 ൽ നിന്നും 28 ശതമാനം വിലക്കുറവോടെ 40,999 രൂപയ്ക്ക് ലഭിക്കും . ഗൂഗിൾ പിക്സൽ 32 ജിബി പതിപ്പ് 39,999 രൂപയ്ക്ക് പുതിയ ഓഫറിൽ ലഭിക്കും . ഇതിൻറെ ഒറിജിനൽ വില 57,000 രൂപയാണ് . ഇഎംഐ 1940 രൂപയ്ക്കാണ് ആരംഭിക്കുന്നത് . 15 , 000 രൂപ വരെ കിഴിവ് പിക്സൽ എക്സ് എൽ ഫോണുകൾക്കും ഫ്ലിപ്പ് കാർട്ടിൽ ലഭിക്കും . മോട്ടോ എക്സ് പ്ലേ യഥാർത്ഥ വിലയായ 18,499 ൽ നിന്നും കുറച്ച് 13,499 രൂപയ്ക്കാണ് വിൽക്കുന്നത് . എക്സേഞ്ച് ഓഫറിൽ ഫോൺ 12,500നും ലഭിക്കും ."
technology,കേംബ്രിഡ്ജ് സർവകലാശാലയിലെ ഗോളശാസ്ത്രജ്ഞർ കുഞ്ഞൻ നക്ഷത്രത്തെ കണ്ടെത്തി . ഇന്ന് വരെ കണ്ടെത്തിയവയിൽ ഏറ്റവും ചെറുതാണ് ഇതെന്ന് സംഘം അവകാശപ്പെടുന്നു . ഗ്രഹങ്ങളിൽ ശനിയെക്കാൾ അൽപ്പം കൂടുതൽ വലുപ്പം വരുന്ന കുഞ്ഞൻ നക്ഷത്രം ഭൂമിയിൽ നിന്നു 600 പ്രകാശ വർഷം അകലെയാണ് . പുതുതായി കണ്ടെത്തിയ നക്ഷത്രത്തെ EBLM J0555 - 57Ab എന്നാണ് നാമകരണം ചെയ്തിരിക്കുന്നത് . ജോഡിയായി നിൽക്കുന്ന രീതിയിലാണ് പുതിയ നക്ഷത്രത്തെ കണ്ടത്തിയത് . വലിപ്പത്തിൽ കൂടുതലുള്ള പങ്കാളിയാണ് കുഞ്ഞൻ നക്ഷത്രത്തിന് . കണ്ടുപിടുത്തതിൻറെ കൂടുതൽ വിവരങ്ങൾ Astronomy and Astrophysics എന്ന ഗവേഷണ ജേർണലിൽ പ്രസിദ്ധീകരിക്കുമെന്ന് ശാസ്ത്രജ്ഞർ പറയുന്നു . എത്ര ചെറിയ നക്ഷത്രങ്ങൾ ഉണ്ടാകാം എന്ന് തെളിയിക്കുന്നതാണ് തങ്ങളുടെ പഠനം എന്ന് ഗവേഷണത്തിന് നേതൃത്വം നൽകിയ അലക്സാണ്ടർ ബോട്ടിച്ചേർ പറയുന്നു . കുറഞ്ഞ ഭാരത്തിലും ഹൈഡ്രജെൻ്റെ സംയോജനത്തിലും പ്രതിപ്രവർത്തനത്തിലും ആയിട്ടാണ് പുതിയ നക്ഷത്രം രൂപപ്പെട്ടത് . WASP എന്നറിയപ്പെടുന്ന ഗ്രഹങ്ങളെ കണ്ടെത്താനുള്ള നൂതന പരീക്ഷണത്തിലൂടെയാണ് കുഞ്ഞൻ നക്ഷത്രത്തെ കണ്ടെത്തുന്നത് . കൂടെയുളള വലിയ നക്ഷത്രത്തെ നിരീക്ഷിക്കുമ്പോഴാണ് ഈ ചെറിയ നക്ഷത്രത്തെ കണ്ടെത്തിയത് .
sports,ഇന്ത്യൻ ക്രിക്കറ്റ് താരം ധോണിയുടെ മകളുടെ മലയാളം പാട്ടാണ് ഇപ്പോൾ സംസാരം . ഉത്തരേന്ത്യക്കാരായ ധോണി സാക്ഷി ദമ്പതികളുടെ മകൾക്ക് നല്ല ശുദ്ധ മലയാളത്തിൽ ഈ പാട്ട് പഠിപ്പിച്ചത് ആരാണെന്നാണ് ഇപ്പോൾ മലയാളികൾക്ക് അറിയേണ്ടത് . അതിനിടയിൽ ഇന്ത്യൻ ക്രിക്കറ്റിലെ മലയാളി സാന്നിദ്ധ്യമായ ശ്രീശാന്താണ് സിവ ധോണിയുടെ ഗുരുനാഥൻ എന്നാണ് ചില റൂമറുകൾ വന്നത് . എന്നാൽ ' അമ്പലപ്പുഴ ഉണ്ണിക്കണ്ണനോടു നീ ' എന്ന മലയാളം പാട്ട് ആ വഴിക്ക് ധോണിയുടെ മകൾ പഠിക്കാൻ യാതോരു വഴിയും ഇല്ല . ധോണിയും ശ്രീശാന്തും കണ്ടിട്ട് തന്നെ കൊല്ലം നാലായി . സിവയ്ക്കാണെങ്കിൽ വയസ് രണ്ടും . ഇത്തരത്തിലുള്ള വാർത്തകൾ തീർത്തും അബദ്ധമാണെന്ന് ഉറപ്പാണ് . തുടക്കകാലത്ത് ധോണിയുടെ അടുത്ത സുഹൃത്തായിരുന്നു ശ്രീശാന്ത് . എന്നാൽ ഐപിഎൽ വിവാദങ്ങളോടെ അവർ കാണാതായി . വീട്ടിലിരുന്നു പാടുന്ന സിവയുടെ പാട്ട് ധോണി തന്നെയാണ് സ്വന്തം മൊബൈലിൽ റെക്കോർഡ് ചെയ്ത് സോഷ്യൽ മീഡിയയിൽ പ്രചരിപ്പിച്ചത് . ഇതോടെ സംഭവം മലയാളികൾ ഏറ്റെടുത്തു . ക്രിക്കറ്റ് ലോകത്തും ഇത് വലിയ ചർച്ചയായി മാറി . ധോണിയുടെ സ്റ്റാഫിൽ ആരോ ആണ് സിവയ്ക്ക് ഗാനം പരിചയപ്പെടുത്തിയത് എന്നാണ് വാർത്ത .
entertainment,"ബോളിവുഡിൽ സ്വജനപക്ഷപാതത്തെക്കുറിച്ച് നടക്കുന്ന ചർച്ചകൾ ഇപ്പോൾ തുറന്ന കത്തുകളിലേക്ക് എത്തി നിൽക്കുന്നു . ഏറ്റവും ഒടുവിൽ സെയ്ഫ് അലി ഖാൻ്റെ കത്തിന് തുറന്ന കത്തിലൂടെ തന്നെ ചുട്ട മറുപടി നൽകിയിരിക്കുകയാണ് കങ്കണ . ബോളിവുഡിലെ സ്വജനപക്ഷപാതങ്ങളെ കുറിച്ച് തുറന്നടിച്ച കങ്കണയെ ഐഐഎഫ്എ അവാർഡ് വേദിയിൽ വച്ച് കരൺ ജോഹറും സെയ്ഫ് അലി ഖാനും വരുൺ ഖാനും പരിഹസിക്കുകയും പരസ്യമായി അപമാനിക്കുകയും ചെയ്തിരുന്നു . ഇത് വലിയ വിവാദം സൃഷ്ടിക്കുകയും ചെയ്തു . തുടർന്ന് മൂവർക്കുമെതിരെ പ്രതിഷേധമുയരുകയും ചെയ്തു . ഒടുവിൽ മൂവരും ക്ഷമാപണം നടത്തുകയായിരുന്നു . ആദ്യം കങ്കണയോട് ക്ഷമാപണവുമായി എത്തിയത് വരുൺ ധവാനാണ് . പിന്നീട് കരൺ ജോഹർ വന്നു . ഇനി കങ്കണയെ വേദനിപ്പിക്കുന്ന തരത്തിലോ സ്വജനപക്ഷ പാതം സംബന്ധിച്ചോ സംസാരിക്കില്ലെന്ന് കരൺ ജോഹർ പറഞ്ഞു . ഒടുവിൽ ഈ വിഷയത്തിൽ സെയ്ഫ് അലി ഖാൻ്റെ തുറന്ന കത്തും വൈറലായി . ഏതായാലും സെയ്ഫ് അലി ഖാൻ്റെ തുറന്ന കത്തിന് മറ്റൊരു തുറന്ന കത്തിലൂടെ മറുപടി നൽകിയിരിക്കുകയാണ് ഇപ്പോൾ കങ്കണ . ' പാരമ്പര്യമാണ് കാര്യമെങ്കിൽ ഞാനൊരു കൃഷിക്കാരിയായി വീട്ടിലിരിക്കുമായിരുന്നു ' , കങ്കണ തുറന്നടിച്ചു . ' നിങ്ങൾ താരങ്ങളുടെ മക്കളും പാരമ്പര്യഗുണങ്ങളും തമ്മിലുള്ള ബന്ധത്തെപ്പറ്റി പറയുന്നു . പരീക്ഷിച്ച് കഴിവ് തെളിയിക്കപ്പെട്ട ജീനുകൾക്ക് കിട്ടുന്നു അംഗീകാരമായി താങ്കൾ പക്ഷപാതിത്വത്തെ കാണുന്നു . ഞാൻ കുറേക്കാലം ഈ ജനിതകശാസ്ത്രമൊക്കെ പഠിച്ചതാണ് . പക്ഷെ ഈ ജനിതക മികവുള്ള പന്തയക്കുതിരകളെ എങ്ങനെയാണ് കലാകാരന്മാരുമായി താരതമ്യം ചെയ്യാൻ നിങ്ങൾക്ക് കഴിയുന്നത് എന്ന് എനിക്ക് മനസിലാകുന്നില്ല . കലാപരമായ കഴിവുകൾ , കഠിനാദ്ധ്വാനം , അനുഭവപരിചയം , അച്ചടക്കം , സ്നേഹം ഇതെല്ലാം ജീനുകളിലൂടെ പാരമ്പര്യമായി കിട്ടുന്ന ഒന്നാണെന്നാണോ നിങ്ങൾ വിചാരിച്ചിരിക്കുന്നത് ? നിങ്ങൾ പറയുന്നത് ശരിയായിരുന്നെങ്കിൽ ഞാനൊരു കൃഷിക്കാരിയായി വീട്ടിലിരിക്കുമായിരുന്നു . എൻ്റെ ജീൻ പൂളിലെ ഏത് ജീൻ ആണ് ചുറ്റുപാടുകളെ നിരീക്ഷിക്കാനുള്ള കഴിവ് എനിക്ക് തന്നതെന്നോ എൻ്റെ താൽപര്യങ്ങളെ വ്യാഖ്യാനിക്കാനും പ്രകടിപ്പിക്കാനും അതിനായി സമർപ്പിക്കാനും എന്നെ സഹായിച്ചതെന്നോ എനിക്കറിയില്ല ' . സ്വജനപക്ഷപാതത്തെക്കുറിച്ച് നടക്കുന്ന ചർച്ചകളിൽ അൽപ്പം ദേഷ്യം തോന്നുന്നതാണെങ്കിലും ആരോഗ്യകരമാണ് . ഇതിൽ ചിലതെല്ലാം ഞാൽ ആസ്വദിച്ചു . എന്നാലും മറ്റുചില കാര്യങ്ങൾ എന്നെ അസ്വസ്ഥയാക്കി , സെയ്ഫ് അലി ഖാൻ്റെ തുറന്ന കത്തിന് മറ്റൊരു തുറന്ന കത്തിലൂടെ കങ്കണ കുറിച്ചു . ' സെയ്ഫ് , എന്നോട് മാപ്പപേക്ഷിക്കുന്നതായി കത്തിൽ നിങ്ങൾ പറയുന്നു . ഇക്കാര്യത്തിൽ ആരോടും ഒന്നും വിശദീകരിക്കാനില്ലെന്നും ഈ പ്രശ്നം ഇതോടെ തീർന്നതായും നിങ്ങൾ പറയുന്നു . സെയ്ഫ് , ഇത് എൻ്റെ മാത്രം പ്രശ്നമല്ല . പക്ഷപാതിത്വങ്ങൾ ബുദ്ധിപരമായ പ്രവണത എന്നതിനേക്കാൾ താൽക്കാലികമായ വികാരങ്ങളുടെ പുറത്തുണ്ടാകുന്നതാണ് മിക്കപ്പോഴും . ബിസിനസും വലിയ ലാഭം ലക്ഷ്യമിട്ടും ഇത്തരം വികാരങ്ങളുടെ പുറത്തും നടത്തപ്പെടുന്നതാണ് . അല്ലാതെ വലിയ മൂല്യങ്ങളുടെ പുറത്തുള്ളതൊന്നുമല്ല . വസ്തുനിഷ്ഠതയും യുക്തിയും വച്ച് നോക്കിയാൽ സ്വജന പക്ഷപാതങ്ങൾക്ക് ഒരു അർത്ഥവുമില്ല . എന്നേക്കാൾ മുമ്പ് ഇവിടെ വലിയ വിജയം നേടിയ പലരിൽ നിന്നുമാണ് എനിക്ക് ഇത്തരം മൂല്യങ്ങൾ പകർന്നുകിട്ടിയിട്ടുള്ളത് . ഇത്തരം മൂല്യങ്ങളുടെ പകർപ്പവകാശം ആർക്കുമില്ല . വിവേകാനന്ദൻ , ഐൻസ്റ്റീൻ , ഷേക്സ്പിയർ തുടങ്ങിയവർ ഒരു ചെറിയ കൂട്ടത്തിൽ പെടുന്നവരല്ല . അവർ പൊതുവായ മാനവികതയുമായി ബന്ധപ്പെട്ടിരിക്കുന്നു . അവരുടെ സൃഷ്ടികളാണ് നമ്മുടെ ഭാവിയെ രൂപപ്പെടുത്തിയത് . അതുപോലെ നമ്മുടെ സൃഷ്ടികളാണ് വരും തലമുറകളുടെ ഭാവിയെ രൂപപ്പെടുത്തുക ' , കങ്കണ തുറന്നടിച്ചു . എനിക്ക് ഈ വിഷയത്തിൽ ഏറ്റവും വലിയ വേദന തോന്നിയത് കരൺ ജോഹറിൻ്റെ ബ്ലോഗ് കണ്ടപ്പോഴാണ് . സിനിമ ഇൻഡസ്ട്രിയിൽ വിജയിക്കുന്നതിന് പല ഘടകങ്ങളുണ്ടെന്നും പ്രതിഭ അതിൽ വലിയ കാര്യമൊന്നുമല്ലെന്നും കരൺ പറഞ്ഞിരുന്നു . ആരാണ് അദ്ദേഹത്തെ ഇങ്ങനെ തെറ്റിദ്ധരിപ്പിച്ചത് എന്നറിയില്ല . ദിലീപ് കുമാർ , കെ ആസിഫ് , ബിമൽ റോയ് , സത്യജിത് റേ , ഗുരു ദത്ത് തുടങ്ങിയ അസാമാന്യ പ്രതിഭയുള്ള വ്യക്തികളാണ് നമ്മുടെ ഇപ്പോഴത്തെ സിനിമയ്ക്ക് അടിത്തറ പാകിയത് എന്ന കാര്യം എങ്ങനെയാണ് അവഗണിക്കാനാവുക . ബ്രാൻഡഡ് വസ്ത്രങ്ങൾ , പോളിഷ് ചെയ്ത വാക് ചാതുര്യങ്ങൾക്കുമപ്പുറം ആത്മാർത്ഥമായ കഠിനാദ്ധ്വാനത്തിനും കൂടുതൽ അറിയാനും പഠിക്കാനുമുള്ള താൽപര്യങ്ങൾക്കും വിലയുണ്ട് എന്ന് തെളിയിക്കുന്ന സാഹചര്യങ്ങൾ എല്ലായ്പ്പോളും ഉണ്ടായിട്ടുണ്ട് . ഇത് എല്ലാ മേഖലകളിലുമെന്ന പോലെ സിനിമയിലുമുണ്ട് ' , കങ്കണ പറഞ്ഞു . ഇത് വ്യക്തികൾ തമ്മിലുള്ള ഏറ്റുമുട്ടലല്ല . മറിച്ച് ആരോഗ്യകരമായ ഒരു സംവാദവും ആശയങ്ങൾ പങ്കുവയ്ക്കലുമാണ് എന്നും കങ്കണ പറയുന്നു ."
